ԱՌԵՒՏՐԱԿԱՆ ՆԱՄԱԿՆԵՐ
ԳՈՐԾԻՆ ԿԱՌՉԵԼՈՒ ՅՈՐԴՈՐՈՂ ՆԱՄԱԿ
Սիրելի Մելքոն,
Ապրիլ 24 թուակիր նամակդ երկու օր առաջ ստացայ, բայց, հապճեպով գրել չուզելով, մինչեւ այսօր ուշացուցի պատասխանը:
Կը գրես թէ Մր․ Տ. կ'առաջարկէ քեզ իր խանութը առնել աւելի բարձր շաբաթականով քան որ հիմա կ'ստանաս, եւ կարգադրել ներկայ գործատէրիդ հետ ջնջելու պայմանագրութիւնդ, բայց թէ դուն կը սիրես ներկայ գործը եւ շաճագրգիռ կ'զգաս անոր տիրանալու:
Իմ խորհուրդս, որ կ'ըսես անկեղծօրէն կ'ուզես ունենալ, պիտի ըլլար ամէն պարագայի տակ շարունակել քու ներկայ գործը։
Պիտի սորվիս արհեստ մը որ միշտ միջոց պիտի տայ քեզի ապրուստ մը հանելու, եւ միեւնոյն ատեն տեւականութեան ու յարատեւութեան ձիրքերը պիտի շահիս։
Իմ կարծիքով առեւտուրի մէջ ամէնէն գէշ բանն Է երիտասարդի մը համար մէկ զբաղումէն միւսը թռչիլը, կէս մը սորվելով զանազան արհեստներ եւ տիրանալով ոչ մէկուն:
Այսպէսով ան կը դառնայ անհանդարտ, անկայուն, դժգոհ, անկանոն ունակութիւններու տէր, եւ ընդհանրապէս ոչ մէկ բանի ծառայող մարդ մը:
Մր․ Տ.ի խանութին մէջ շատ հաճելի դիրք մը պիտի ունենաս, բայց ոչինչ պիտի սորվիս, եւ քանի մը ամսուան մէջ կրնաս դուրս թողուիլ, այն ատեն պիտի ստիպուիս նոր գործի մը սկսիլ, թէեւ այնքան կորուստով որքան արդէն սորված էիր:
Կարծեմ աւելի աղէկ է քեզի համար, ամէն տեսակէտով, հաստատամտօրէն հետապնդել քու ընտրած արհեստդ մինչեւ որ անոր տիրանաս։
Յուսալով դարձեալ լսելու քեզմէ, կը մնամ, Հօրեղբօրորդիդ
ԳՈՐԾԱԿԱԼՈՒԹԻՒՆ
Յարգելի Պարոններ ,
Այստեղ փոխադրուած ըլլալով Շիքակոյէն, ուր երկար տարիներ հաստատուած էի իբրեւ ընդհանուր գործակալ, կը խնդրեմ ձեր թոյլտուութիւնը իմ ծառայութիւններս, ձեզի մատուցանելու նոյն հանգամանքով:
Ոեւէ գործ որ իմ խնամքիս յանձնէք ուրախ պիտի ըլլամ կատարելու, ապահովելով ձեզ որ՝ Արեւմուտքի մէջ իմ ունեցած փորձառութեանս հետ մէկտեղ՝ ոչ մէկ ջանք պիտի խնայեմ ձեր լաւ կարծիքը ապահովելու համար:
Ձերդ յարգանքով,
ԳՈՐԾԻ ՍԿՍՈՂ ԵՐԻՏԱՍԱՐԴԻ ՄԸ ՆԱՄԱԿԸ
Յարգելի Պարոններ ,
Առ ձեռն ունենալով 1000 տալէր կը փափաքիմ առեւտուրի մէջ մտնել, իբրեւ փոքրաքանակ նպարավաճառ այս քաղաքի մէջ, եւ այդ նպատակի համար կը խնդրեմ ներփակուած  ապսպրանքի ինչքերը ղրկել նուազագոյն գիներով, եւ սովորական պայմանաժամով որ կը տրուի իմ ճիւղիս մէջ:
Թոյլատրուած է ինձ ձեզի տալ հետեւեալ անունները ի վկայութիւն իմ նկարագրի․ Պնր․ Ս. Գ. եւ Ընկ., 15 Քլիֆ Սթրիիթ, եւ իմ նախկին գործատէրերս Պնր․ Ճ․ եւ Գ., 21 Ուօթըր Սթրիիթ, երկուքն ալ ձեր քաղաքէն։
Ձերդ յարգանքով,
ՎԱՃԱՌՈՐԴԻ ՄԸ ՀԱՄԱՐ ԾԱՆՈՒՑՈՒՄԻ ՄԸ ԿԸ ՊԱՏԱՍԽԱՆԷ
Յարգելի Պարոններ,
Ձեր ծանուցումը այս առաւօտեայ «Հէրըլտ»ի մէջ տեսած ըլլալով, որով վաճառորդի մը ծառայութիւնը կ'ուզէք ունենալ, թոյլտուութիւնը կը խնդրեմ ինքզինքս իբրեւ թիկնածու ներկայացնելու այդ պաշտօնի համար, խիստ վստահ ըլլալով որ կարող եմ զայն կատարել եւ ձեզ գոհ թողուլ:
Փափուկ առողջութեան պատճառաւ ստիպուեցայ թողուլ ընդհանուր գործակալներ, Պէլ եւ Ընկ. տունը, Ֆրօնթ Փողոցի վրայ, ուր գործած եմ երկար տարիներ, որոնց կրնաք դիմել իմ մասին հարցի փորձի համար։
Այդ Ժամանակէն ասդին տեղէ տեղ կը ճամբորդեմ նորոգելով մեր վաճառականնեու մէջ հին ծանօթութիւնները, եւ յանձնարարականներ ստանալով բազմաթիւ նոր տուներու, որոնք վերջերս սկսած են առեւտուրի:
Ասկէ կրնաք ըմբռնել իմ օգտակարութիւնս զիս վարձողներու շահուն համար:
Սպասելով ձեր պատասխանին, կը մնամ, Ձերդ յարգանքով,
Յարգելի Պարոններ,
Ի պատասխան ձեր այս առաւօտեան նամակին՝ թոյլ տուէք ինձ յայտնել իմ շնորհակալիքս ձեր ազնուութեան համար:
Թոշակը կատարելապէս գոհացուցիչ է, եւ կը վստահացնեմ ձեզ որ ոչ մէկ ջանք պիտի խնայեմ իմ կողմէ արդարացնելու համար ձեր իմ վրայ դրած վստահութիւնը։
Յուսալով որ գործի սկսելու ժամանակը կը տեղեկացնէք շուտով, կը մնամ, Ձերդ յարգանքով,
ՀԱՐՑՈՒՄ ԿՈՐՍՈՒԱԾ ՍՆՏՈՒԿԻ ՄԸ ՄԱՍԻՆ
Ուղեգոյքի Վերակացուին, Նիւ Եորք Քաղաք․
Յարգելի Տիար,
Հոս եկած եմ Պօսթընէն՝ որ թողուցի ամսոյս 16ին ժամը 12 Յ. Կ. Թրէյնով եւ երէկ առաւօտ ժամը 7ին հասայ այս քաղաքը:
Թրէնի մէջ սնտուկի չէքս, թիւ 336, Էքսփրէս աճէնթին տուի իր ստորագրութիւնը առնելով:
ՉԷքը ինծի վերադարձուցած է՝ ըսելով թէ սնտուկս տակաւին ձեռք չէ անցեր:
Կաշիէ մեծկակ սնտուկ մըն է երկու կողմին վրայ իմ սկզբնատառերովս, P. W.
Կը բարեհաճի՞ք առանց ժամանակ կորսնցնելու նայիլ այս խնդրոյն եւ տեղեկացնել զիս անմիջապէս որ ստուգուի:
Ձերդ յարգանքով,
ԺԱՄԱՆԱԿ ԽՆԴՐԵԼ ՏԱՆ ՎԱՐՁՔԻ ՎՃԱՐՄԱՆ ՀԱՄԱՐ
Յարգելի Պարոն,
Եօթը տարիէ աւելի է որ ձեր վարձակալն եմ եւ միշտ վարձքը ժամանակին վճարած․ բայց մեր գործարանը հրոյ ճարակ ըլլալով եւ ներկայիս գործ գտնել անկարելի՝ ստիպուած եմ ձեր ներողամտութիւնը խնդրել կարճ ժամանակի մը համար:
Վստահ եմ որ քիչ ատենէն նախկին գործիս նման գործ մը ձեռք պիտի ձգեմ եւ շուտով ձեզի ունեցած պարտքս պիտի կրնամ գոցել։
Ցաւելով այսպիսի յապաղում մը խնդրելու հարկադրութեան համար՝ կը մնամ, Խորին յարգանքով,
ԳՈՐԾ ՓՆՏՌՈՂ ԵՐԻՏԱՍԱՐԴ ՄԸ
Յարգելի Տիար,
Անցեալ ամառ երբ հոս էիք ձեր ինծի ցոյց տուած ազնիւ վերաբերումէն քաջալերուած կ'զգամ ձեր ազդեցութիւնը խնդրելու՝ ձեր քաղաքի մէկ հաստատութեան մէջ ինծի պաշտօն մը գտնելու համար:
Վաճառատունը՝ ուր կը գործէի՝ սնանկանալով անգործութեան մատնուեցայ, եւ ներկայիս գործ գտնելու բոլոր յոյսերս կորսնցուցած ըլլալով կը մղուիմ այս խնդիրքս ընելու ձեզի։
Եթէ գիտէք եւ կամ եթէ լսէք իմ ընդունակութեանս յարմար ոեւէ պաշտօնի մասին եւ իմաց տաք ինծի երախտապարտ պիտի թողուք զիս։
Ձերդ յարգանքով,
ՀԱՐՑՈՒՄ ԳԻՒՂԱԿԱՆ ՏԱՆ ՄԸ ՄԱՍԻՆ
Յարգելի Տիար,
Լսելով որ մտադիր էք ձեր գիւղական բնակարանը ծախելու եւ ես փափաք ունենալով զայն գնելու՝ կը դիմեմ ձեզի վաճառման պայմանները հասկնալու համար։
Հաճեցէք հաղորդել ինծի անոր ճշգրիտ տեղը, կալուածին քանի էյքըրէ բաղկացած ըլլալը, շրջակայքին նկարագրութիւնը, նուազագոյն գինը որով գնումը կարելի է, նաեւ իմացնել թէ ո՛ր օրը եւ որ ժամը ձեզի ամենէն յարմարն Է զայն աչքէ անցնելու համար:
Ձերդ յարգանքով, Ս․ Գ. ՐԱԼԻՆԶ։
ՊԱՏԱՍԽԱՆԸ
Յարգելի Տիար,
Ստացած ըլլալով ձեր ամսոյս մէկ թուակիրը իմ կալուածքս գնելու մասին՝ կը փութամ պատասխանել:
Կալուածը Լօուէլին մօտ է, կայարանէն քսան վայրկեան հեռու քալելով, կը բաղկանայ հինգ էյքըր ընտիր հերկելի հողէ. տան մեծութիւնն է յիսուն առ քառասուն ոտք, տանիքին ձեւը՝ Մանսարեան, շինուած օրական աշխատավարձով՝ տիրոջ բնակութեանը համար, եւ կը մնայ ամէն կերպով կատարեալ․ ունի քսան սենեակ՝ ներկայ ամէն կատարելագործութիւններով, ախոռներ եւ ուրիշ շինուածներ , պտղատու ընտիր ծառեր առատութեամբ, եւն։
Ամբողջ սեփականութիւնը յօժար եմ ծախելու տասներկու հազար տօլարի , անզեղչ եւ կանխիկ:
ՈեւԷ օր, բացի Երկուշաբթիէ, յարմար է ինծի ձեր այցելութիւնը ընդունելու ձեր կատարելիք քննութեան համար. այդ առթիւ ուրախ պիտի ըլլամ ձեզի ընկերակցելու։
Կը մնամ՝ Ձերդ ճշմարտօրէն,
ԴԺԳՈՀՈՒԹԻԻՆ ԱՊՐԱՆՔՆԵՐՈՒ ԳԻՆԻ ԵՒ ՈՐԱԿԻ ՄԱՍԻՆ
Յարգելի Տեարք,
Ապրիլ 19ին մեզի ղրկուսծ հաշուեցուցակի ապրանքները այսօր ստացանք։
Կը ցաւինք ըսել որ տպածոները մեր ակնկալութեան երբեք չեն համապատասխաներ, եւ նմոյշներէն ոմանք պակասաւոր են թէ՛ գոյնով եւ թէ գծագրութեամբ, եւ անոնց ամենուն ալ որակը ստորին է:
Այս տեսակ ապրաքներ կը ծախուին մեր ամբողջ շրջակայքը միեւնոյն գնով որ դուք մեզի կը հաշուէք , այնպէս որ նոյն իսկ ճամբու ծախքը հանելու չափ բան մը պիտի չկրնանք շահիլ անոնցմէ:
Մենք այն համոզումը ունինք թէ այս տպածոները կապելու ատեն սխալ մը եղած Է, որ պիտի գտնէք քննութիւն մը կատարելով։
Հաճեցէք յաջորդ փօսթով հրահանգել մեզ այս մասին, որովհետեւ կ'ուզենք ապրանքը պահել մինչեւ որ ձեզմէ լսենք:
Ձերդ յարգանքով,
Հօթէլի մէջ Գործ Ուզող
Տէր,
Պատասխանելով ձեր այս օրուան Հէրըլտի մէջ ունեցած ծանուցումին կը հաստատեմ որ երեսունըվեց տարեկան եմ, ամուրի, եւ շատ փորձառութիւն ունիմ հօթէլի գործին մէջ:
Ներկայիս կը գործեմ Փէքօթ Հաուզի մէջ, քաղաքին մօտ, եւ վկայագիր մը կը ներփակեմ հօթէլի տիրոջ կողմէ:
Ձգել կ'ուզեմ եղանակիս մէջ գործերու թուլութեան պատճառաւ: Հօթէլին տէրը չի կրնար վճարել ինչ որ ես պէտք էի ըստանալ:
Քանի որ ուզած էիք փափաքուած թոշակին քանակը իմացնել, պիտի աւելցնեմ որ իմ պայմաններս են ամիսը 75 տօլար՝ անշուշտ կերակուրով մէկտեղ:
Ձեզի կը ղրկեմ յանձնարարականներ ուրիշ տեղերէ ուր ես գործած եմ, եւ մասնաւորապէս կր յիշեմ ձեզի Մր. Ս. Քէմպրիճէն, որ զիս լաւ կը ճանչնայ եւ կրնայ ձեզի աւելի տեղեկութիւն տալ եթէ փափաքիք:
Ձերդ յարգանքով,
Վերակացու ----- կօշիկի գործարանի,
Սէյլըմ, Մէս․
Յարգելի Տէր,
Այս աուաւօտ կարդացի «Պօսթըն Կլօպ»ի մէջ ձեր ծանուցումը եւ իմացայ որ լէսթըրներ կ'ուզէք։
Յարգանքով ձեր նկատառութեան կ'ենթարկեմ այս դիմումնագիրս յիշուած գործին համար:
Այդ ճիւղին մէջ չորս տարուան վխորձառութիւն ունիմ եւ ի վկայութիւն կը կոչեմ Մր․ --- Տըկլէս Ընկերութենէն, որ ծանօթ է թէ իմ նկարագրիս եւ թէ գործիս որակին:
Յուսալով նպաստաւոր պատասխան մը, կը մնամ, Ձերդ յարգանքով,
ԴԻՄՈՒՄ ՊԱՐՏԻԶՊԱՆԻ ԳՈՐԾԻՆ ՀԱՄԱՐ
Յարգելի Տիար,
Իմացած եմ որ կը փափաքիք պարտիզպանի մը ծառայութիւնը ապահովել։
Դիմում կ'ընեմ այդ գործին համար քանի որ ներկայիս պարապ եմ։
Ծառայած եմ Պն. Րօյ Պըրկրին եւ Պն. Րապըրթ Մըկէյրիի այս քաղաքին մէջ, որոնց իւրաքանչիւրն ալ կրնայ վկայել որ կարելի գոհունակութիւնը տուած եմ:
Քառասուն տարեկան եմ, ամուսնացած եւ ունիմ երեք զաւակներ:
Փորձառութիւն ունիմ մասնաւորներու կալուածներու եւ ջերմանոցներու խնամք տանելու մէջ, ինչպէս նաեւ բուսեղէններ եւ պտղեղէններ մշակելու մէջ:
Բարեհաճեցէք նկատի առնել այս դիմումը, կամ, եթէ փափաքիք, թոյլ տուէք ինձ գալ եւ ձեզ տեսնել, որպէսզի կարենամ աւելի լաւ բացատրել իմ կարողութիւնս այդ գործը վարելու համար:
ԴԻՄՈՒՄ ԱՌԵՒՏՐԱԿԱՆ ՈՒՂԵՒՈՐԻ ՊԱՇՏՕՆԻՆ ՀԱՄԱՐ
Պարոններ,
Բարեկամ մը ինծի կ'իմացնէ թէ դուք ներկայացուցիչ մը ունենալ կը փափաքիք Հարաւային Նահանգները շրջելու համար:
Այդ երկրամասին վրայ ճամբորդած եմ անցեալ տասը տարուան շրջանին մէջ Նիւ Եօրքի Պնր․ Հէյզ եւ Ընկերութեան համար, որոնք Նոր Տարուայ առաջին օրը առեւտուրը պիտի ձգեն, ազատ թողլով զիս նոր կապակցութիւն մը կազմելու:
Ուրախ պիտի ըլլամ ձեզի հետ գործի սկսելով անուանական թոշակով մը, բայց տարեկան որոշուած գումարէ մը աւելի գործառնութեան համար գործակատարի որոշ վարձքով մը:
Երեսուն ութը տարեկան եմ ամուսնացած, ոչ-արբեցող, եւ ունիմ այդ երկրամասի լաւագոյն վաճառականներու հետ տարեկան $150,000ի առեւտուր:
Անձնական տեսակցութիւն մը մեծ հաճոյք պիտի տար ինծի, եւ եթէ իմացնէք ինծի թէ ո՛ր օրը եւ որ ժամը ամենէն յարմարն է ձեզի զիս ընդունելու, Նիւ Եօրք կու գամ այդ ատեն ձեզ այցելելու:
Ձերը ճշմարտօրէն ,
ՊԱՏԱՍԽԱՆ ՏՈՄԱՐԱԿԱԼԻ ՄԸ ՀԱՄԱՐ ՏՐՈՒԱԾ ԾԱՆՈՒՑՈՒՄԻ ՄԸ
Տիար,
Տեսնելով այսօրուան Նիւ Եօրք Հէրըլտի մԷջ X. 24 ծանուցումը,  տոմարապահի մը համար, ձեր թոյլտուութիւնը կը խնդրեմ հաստատելու համար թէ ես ամէն տեսակէտով այլ պաշտօնը կատարելու յարմարութիւնը ունիմ, իբբեւ երկար եւ բազմազան փորձառութիւն ունեցող մէկը այդ ճիւղին մէջ։
Երկար տարիներ գործած եմ Տեարք Կրէյ, Պրաուն եւ Ընկերութեան. անոնց գործէնք աշուեցայ ինծի համար արեւտուր մը սկսելու նպատակով, որ յաջողութիւն չգտաւ, բայց ոչ իմ թերութեանս պատճառով:
Եթէ բարեհաճիք զիս տեսակցութեան մը կոչել, սիրայօժար պիտի գամ եւ ներկայացնեմ ձեզ իմ վկայականներս, որոնք ամենաբարձր գնահատականներ են։
Միեւնոյն ատեն յարգանքով պիտի թելադրէի ձեզ որ հարցնէիք իմ նախկին գործատէրերուս իմ կարողութեան, բնաւորութեան եւ պարտաճանաչութեան նկատմամբ:
Յուսալով ձեզմէ նպաստաւոր պատասխան մը ստանալ, կը մնամ,
Ձերդ խորին յարգանքով,
ԱՅՐ ԿԱՄ ԿԻՆ ՕԳՆԱԿԱՆԻ ՀԱՄԱՐ ԾԱՆՈՒՑՈՒՄԻ ՄԸ ՊԱՏԱՍԽԱՆ
Տիար,
Պատասխանելով վերի ծանուցումին կը խնդրեմ որ զիս նկատի առնէք իբրեւ թիկնածու այդ պաշտօնին։
Կատարելապէս կարող եմ պահանջուած պարտականութիւնները կատարելու ուշիմութեամբ եւ հաւատարմութեամբ, եւ վստահ եմ որ յուսախաբ պիտի չըլլաք, եթէ ինծի պատեհութիւն մը տուք ցոյց տալու թէ կրնամ ընել:
Իմ անցեալս եւ ունակութիւններս պարսաւանքէ զերծ եղած են, եւ վկայութիւններս լաւագոյններէն։
Վարժութիւնս այնպէս Է որ փորձի աստիճաններէն բոլորովին անցած է, եւ եթԷ ինծի ազնուօրէն տեսակցութիւն մը շնորհէք՝ կու գամ եւ ձեզի բացատրութիւններ կու տամ:
Խորին յարգանքով,
ԳՈՐԾԻ ՀԱՄԱՐ ԴԻՄՈՂԻ ՄԸ ՆԿԱՐԱԳՐԻՆ ՆԿԱՏՄԱՄԲ ԵՂԱԾ ՀԱՐՑՈՒՄԻ ՄԸ ՊԱՏԱՍԽԱՆ
Պարոններ,
Պատիւը ունեցած ենք ամսոյս 25 թուակիր ձեր նամակը ստանալու, որով կը հարցնէիք Պն. Լեւոն Բարիքեանի նկարագրին եւ կարողութեանը մասին. այս առթիւ կու գանք հաճոյքով յանձնարարելու այդ երիտտսարդը ձեզի՝ նպաստաւոր նկատառութեան համար:
Ան մեր գործին մէջն էր քանի մը տարիներ եւ թողուց մեզ իր իսկ կամքով։
Ինքը բացառիկ կարողութեան տէր երիտասարդ մըն Է, աշխոյժ եւ ամէն տեսակէտով կատարելապէս վստահելի, եւ վստահ ենք որ եթէ որոշէք զինքը վարձել՝ ձեր բոլոր ակնկալութիւնները պիտի արդարացնէ:
Ձերդ անկեղծօրէն,
ԴԻՄՈՒՄ ԵՐԿԱԹՈՒՂԱՅԻՆ ՊԱՇՏՕՆԻ ՄԸ ՀԱՄԱՐ
Յարգելի Տիար,
Վստահ եմ որ ձեր ազնիւ նկատառութիւնը կ'ընծայէք այս դիմումնագրիս որ ձեզի կը յանձնեմ ձեր գծին վրայ գործ մը ունենալու համար:
Ես Քէմպրիճի բարձրագոյն վարժարանի շրջանաւարտն եմ եւ կ'ապրիմ ծնողացս հետ, գէշ ունակութիւններ չունիմ եւ կը տենչամ կեանքը սկսիլ նպաստաւոր պայմաններու տակ եւ յառաջդիմել պարտականութեան գիտակից կատարումով՝ ոեւէ զբաղումի մէջ որ ինծի կը յատկացուի:
Խորին յարգանքով,
ՅԱՆՁՆԱՐԱՐԱԿԱՆ ՍՊԱՍՈՒՀԻԻ ՄԸ ՀԱՄԱՐ
Առ որ անկ է․
Թղթաբերս, Մարի Կալեան, անցեալ երկու տարիներ գործած Է ինծի իբրեւ խոհարարուհի:
Ինքը համեստ, կարող, եւ հաւատարիմ Է իր պարտականութիւններու մէջ, յարգալից իր մեծերուն հանդէպ եւ խիստ հաճելի իր տրամադրութեանց մէջ:
Մեծ ուրախութեամբ կը յանձնարարեմ զինք ոեւէ մէկուն որ ընտիր խոհարարի մը ծառայութիւնը կ'ուզէ, եւ վստահ եմ որ իր յաջորդ տանտէրին ամենաբարձր ակնկալութիւնները պիտի իրականացնէ յաջողութեամբ:
(Տկն․) Ա. Թ. Ռուբէնեան
Պօսթըն, Մէս․, Մարտ 9, 1911․
Առ որ անկ Է,
Թղթաբերս, Պն. Կարապետ Պանքեան, անցեալ հինգ տարիներու ընթացքին ինծի ծառայած է իբրեւ հաշուապահ:
Ինքը բարոյական ընտիր նկարագրի, առեւտրական բարձրարժէք յատկութիւններու տէր պարոն մըն է, կատարելասլէս կարող հաշուապահ եւ խիստ աշխոյժ:
Ինծի մեծ հաճոյք կու տայ զինքը յանձնարարել նպաստաւոր նկատառութեանը ոեւէ մէկուն որ պէտք ունի այնպիսի ծառայութեանց՝ ինչպիսին ան կարող Է ընծայել:
ՅԱՆՁՆԱՐԱՐԱԿԱՆ ՆԱՄԱԿ ՀԱՇԻՒ ՄԸ ԲԱՆԱԼԷ ԱՌԱՋ
Յարգելի Տիար,
Այս նամակով ձեզի կը ներկայացնեմ Մր․ Ճօրճ Սմօլուուտ՝ որ կը փափաքի հաչիւ մը բանալ ձեզի հետ:
Ես Պն. Սմօլուուտը կը ճանչնամ երկար տարիներէ ի վեր եւ կատարելապէս վստահ եմ որ զինքը փափաքելի յաճախորդ մը պիտի գտնէք:
Ձերդ անկեղծօրէն,
ՀԱՇԻՒ ՄԸ ԲԱՆԱԼՈՒ ԱՌԱՋԱՐԿ
Յարգելի Տեարք,
Վերջերս խանութ մը հաստատեցի այա քաղաքին մէջ՝ կօշիկի գործը առաջ տանելու համար, եւ քանի մը օրէն պատրաստ պիտի ըլլամ ապրանքս ներս դնելու։
Եթէ հաճելի է ձեզ կ'առաջարկեմ հաշիւ մը բանալ ձեր տան հետ եւ վկայութեան համար ձեզի կու տամ ձեր քաղաքէն Ուայտրը եւ Որդւոց անունը:
Կը հաճի՞ք իմ մասին հարց ու փորձ ընել եւ եթէ իմ տնտեսական կացութեանս մասին գոհացուցիչ պատասխան ստանաք, իմացնել ինծի որ ապսպրանքներս անմիջապէս ղրկեմ։
ԽՄԲԱԳՐՈՒԹԵԱՆ ՄԸ ՂՐԿՈՒԱԾ ՅՕԴՈՒԱԾԻ ՄԸ ԸՆԿԵՐԱԿՑՈՂ ՆԱՄԱԿ
Յարգելի Տեարք,
Ներկայիս հետ կը ներփակեմ ձեռագիր վիպակ մը՝ «Նորեկը» վերնագրով՝ եւ վերադարձի դրոշմը որ կը գործածէք: Եթէ գրութիւնս անյարմար նկատէք ձեր թերթի համար: 
ԲԱԺԱՆՈՐԴԱԳՐՈՒԵԼՈՒ ԴԻՄՈՒՄ
Խմբադրութիւն «Հայրենիք»ի,
Հաճեցէք տարուան մը բաժանորդ գրել զիս ձեր թերթին՝ որուն բաժնեգինը, երկու տալէր մընի օրտըրով, ներփակ կը գտնէք նամակիս մէջ:
Ձերդ յարգանքով:
ԿԷՍ ՃԱՄԲԷՆ ԲԱՐԵԿԱՄԷՆ ՕԳՆՈՒԹԻՒՆ ԽՆԴՐՈՂ
Սիրելի....
Երկրէն վերջին նամակովս, Ամերիկա գալու ճամբայ ելնելս յայտնած էի քեզ։
Նիւթական այնպիսի պատրաստութիւն մը տեսած էի որ բոլոր ծախքերէ զատ Ամերիկա հասնելուս տասը անգլ․ ոսկի մնար քովս:
Բայց բաղդը տարբեր բերաւ:
Ծովային ճամբորդութեան վարժուած չըլլալուս ծովախտը զիս այնքան յոգնեցուց որ երբ Մարսէյլ հասայ, գրեթէ անզգայ տարուեցայ հայ գործակալներու կողմէն տեղ մը՝ որ իրենք հօթէլ կը կոչեն, ուր երկար ատեն քնացած մնացի:
Այդ միջոցին մաս մը դրամ կորսնցուցի։
Անկէ զատ բժիշկի քննութենէն հասկցուեցաւ որ աչքերս երեք շաբաթի չափ դարմանի կը կարօտին։
Կորսուած դրամը մէկ կողմէն եւ այս անակնկալ ծախքերը միւս կողմէն զիս անել վիճակի մը մէջ ձգած են:
Ոչ ետ կրնամ երթալ, ոչ ալ ճամբաս շարունակել: ի՞նչ ընեմ, որո՞ւ դիմեմ:
Երկար վարանումէ ետք ուզեցի քեզի յայտնել այս կացութիւնս:
Այս տագնապալի վիճակս ուրիշի յայտնել ոչ միայն կ'ամչնամ, այլ չունիմ մէկը որ յայնեմ:
Այս տեղ հասնող գաղթականներուն վիճակը շատ ողբալի է:
Ոմանք բոլորովին անդրամ կ'իյնան հոս, իրենց արժանապատուութիւնը եւ բաղդը չորս հովերու հաւատարիմ պահպանութեանը յանձնելով. իսկ ոմանք կուգան իրենց բարեկամ- ներուն վստահելով, ու ամիսներ կ'սպասեն ամէն տեսակ անախորժ յուսավրիպումներու եւ անարգանքի մատնուելով: Ոմանք դրամ ունին, լեզու չունին, ուստի եւ մինչեւ յետին ստակը կը քամուին:
Հիմա ես ալ եղայ անոնց վիճակակից:
Սիրելիս այս թշուառութենէն ազատուելու համար քեզի միայն դիմում կրնամ ընել:
երբեք մտքէս չէր անցներ քեզի բեռ ըլլալ:
Կրնա՞ս ինծի անմիջապէս նաւու տոմս մը ղրկել եւ այնչափ դրամ որ՝ Երբ Ամերիկա հասնիմ՝ օրէնքի պահանջած գումարը քովս ունենամ։
Նաւային ընկերութեան բժիշկը կ'ըսէ որ աչքս երկու շաբաթէն լաւ կ'ըլլայ, այնպԷս որ մինչեւ քեզմէ նամակ ստանամ բոլորովին իվիճակի կ'ըլլամ ճամբորդելու:
Անշուշտ այս նեղ օրերը շուտով կ'անցնին եւ հոն հասնելէս ետք պարտքերս կը գոցեմ:
Աշխատելու թէ ուժ ունիմ եւ թէ յօժարութիւն:
Անհամբեր պատասխանիդ կ'սպասեմ եւ կը մնամ Ջերմագին բարեւներով,
ՀԱՇԻՒ ՄԸ ԲԱՆԱԼՈՒ ԱՌԱՋԱՐԿ
Պններ․ Ր. Ս․ Ընկ. Պօսթըն, Մէս․
Պարոններ,
Վերջերս անօթներու եւ գործիքներու խանութ մը բացած եմ այս տեղ, եւ քանի որ պէտք եղածին չափ ապրանք չեմ մթերած, կ'առաջարկեմ հաշիւ մը բանալ ձեր տան հետ, եթէ հաճելի է ձեզ:
Վկայութեան համար ձեզի կու տամ հետեւեալները, Ճ․ եւ Ր. ձեր քաղաքէն, որուն հետ անցեալին մէջ գործ ունեցած եմ, եւ Մր․ Մ․ Ուիլսըն Ընկ., այս քաղաքէն, որոնք լաւ ծանօթ են իմ տնտեսական վիճակիս, եւ որոնց հետ, կարծեմ, դուք կը թղթակցիք:
Եթէ ձեր անոնցմէ ստանալիք տեղեկութիւնները գոհացուցիչ ըլլան հաճեցէք իմացնել ինծի այդ առթիւ, որ անմիջապէս ներկայիս ինծի պէտք եղած ապրանքներուն ապսպրանքները ղրկեմ ձեզ:
խորին յարգանքով,
ՕՖԻՍԻ ՏՂԱՅԻ ՊԱՇՏՕՆԻՆ ՀԱՄԱՐ ԴԻՄՈՒՄ
Յարգանքով դիմում կ'ընեմ այս առաւօտեայ Հէրըլտի մէջ ծանուցուտծ գործի համար:
Տասնըվեց տարեկան եմ եւ կապրիմ իմ ծնողացս հետ, թիւ 1246 Ուաշինկթըն փողոց։
Մինչեւ այս օրս հանրային դարոց յաճախած եմ, եւ ձեզի կը ղրկեմ բարքի վկայական մը ուսուցիչէս:
Յօժար եմ ստանալ պզտիկ շաբաթական, եթէ լաւ պատեհութիւն կայ ստանալու առեւտրական հմտութիւն եւ աստիճանաբար յառաջանալու:
Խորին յարգանքով,
ԳԻՆԵՐՈՒ ԵՒ ՊԱՅՄԱՆՆԵՐՈՒ ՄԱՍԻՆ ՀԱՐՑՈՒՄ
Պարոններ,
կը հաճի՞ք յաջորդ փօսթով ինծի ղրկել ձեր գիներու ցանկը լուացուելիք ապրանքներու համար:
Կը խնդրեմ որ նուազագոյն գիները եւ լաւագոյն պայմանները տաք:
Իմ մասին կրնաք տեղեկանալ Տեարք Գրօլի եւ Ընկ.Էն եւ Հօմզ եւ Հուէյլինկէ, երկուքն ալ ձեր քաղաքէն:
Ձերդ յարգանքով,
ՎՃԱՐՈՒՄԻ ՀԱՄԱՐ ՓՈԽԳԻՐ ՄԸ ԿԸ ՂՐԿԷ
Ձեր ամսոյս 10ի նամակին ի պատասխան կը ներփակեմ փոխգիրս $750ի, համագումարը ձեր Յունուար 3ի հաշուեցուցակին:
Հաճեցէք անցնել զայն իր հաշիւիս եւ շնորհապարտ թողուլ
Ձերդ անկեղծօրէն,
Պարոններ,
Հաճեցէք ձեր նուազագոյն գիները նշանակել բերփակ ցանկին մէջ տրուած առարկաներուն համար, եւ աւելցնել այդ ցանկին վրայ ոեւէ ուրիշ նիւթեր որ դուք պատրաստ ունիք:
Կը խնդրուի նաեւ իմացնել ընծի թէ ապսպրանքները ո՛րչափ ժամանակէն կը կատարուին եւ ինչ պայմաններով:
Ձերդ անկեղծօրէն,
Յարգելի Տեարք,
Այսօր ձեր վրայ քաշեցինք ի տես վճարելի եօթն հարիւր տօլարի ($700.00) փոխանակագիր մը Ճ. Փ. Գ.ի հրամանին:
Ձերդ ճշմարտօրէն,
ԱՌՀԱՇԻՒ ՎՃԱՐ ՄԸ ԿԸ ՆԵՐՓԱԿԷ
Պարոններ ,
Ի պատասխան ձեր Օգոստոս 8 թուակիրին՝ որով փոխգիր մը կ'ուզէիք ձեր հաշիւը փակելու համար՝ պիտի ըսէի որ մեր հաւաքումները անսովոր կերպով դանդաղ են ներկայիս:
Կը ներփակենք մեր վեց հարիւր տօլարի ($600.00) փոխգիրը առ հաշիւ, եւ Օգոստոս 20-ին կամ անոր մօտերը ձեզի նորէն կը ղրկենք վճար մը։
Վստահ ըլլալով որ ասիկա գոհացուցիչ պիտի ըլլայ, եւ շնորհակալ ըլլալով ձեզ ձեր տուած դիւրութեան համար, կը մնանք,
Ձերդ ճշմրարտօրէն,
ՈՒՇԱՑԱԾ ՍՆՏՈՒԿԻ ՄԸ ԵՏԵՒԷՆ ԸԼԼԱԼ
Յարգելի Տեարք,
Ներփակ կը գտնէք փոխադրական ընկալագիրը  սնտուկի մը որ Յուլիս 21-ին ղրկուած էր Պր․ Սահակ Յակոբեանի հասցէին, Ուսթըր, Մէս.։
Օգոստոս 10 թուով այդ հասցէին տէրը մեզի կը գրէ թէ ապրանքը դեռ չէ հասած, հաճեցէք սնտուկին ետեւէ ըլլալ յանձնումը փութացնել:
Ձերդ ճշմարտօրէն ,
ԱՊԱՀՈՎՈՒԹԻՒՆ ԿԸ ԽՆԴՐէ ՎԱՒԵՐԱՑՈՒԱԾ ՆՕԹԻ ՄԸ ՁԵՒՈՎ
Յարգելի Տեարք,
Ստացած եմ ձեր Յուլիս մէկ թուակիր նամակը՝ որ կը բացատրէր մեր ձեր վրոյ քաշած փոխանակագրի անվճար մնալը, բայց բոլորովին գոհացուցիչ չէր։
Գիտէք որ այդ գումարին վճարման ժամանակը անցած էր, եւ ես իմ պարտքերս ուշացուցի քանի մը օր՝ յուսալով որ ձեր ինծի պարտած գումարին համար փոխգիրը կը հասնէր, մինչեւ որ վախցայ թէ աւելի յապաղումը գործերս կը վտանգէր:
Ձեզի համար դժուարութենէն դուրս գալու լաւագոյն միջոցն Է պատշած կերպով վաւերացուած երեսուն օրուայ նօթ մը ղրկել ինծի, որ կարենամ ներկայ պէտքերուս յատկացնել։
Այս միջոցը ձեզի երկար ժամանակ կու տայ հարկ եղած գումարը հայթայթելու:
Կը յուսամ այդ բանը ձեզ պիտի չնեղէ, բայց կ'ակնկալեմ որ ձեռք առնէք այս միակ միջոցը, որ կրնամ թելադրել ձեզի՝ Պնր. Ալֆրէտ Սմիթհ եւ Ընկերութ. հետ բարդութիւններէ խուսափելու համար:
Ձերդ անկեղծօրէն,
ՀԱՇԻՒ ՄԸ ԳԱՆՁԵԼՈՒ ՎԵՐՋՆԱԿԱՆ ՆԱՄԱԿ
Յարգելի Տէր,
Քանի մը անգամներ ձեզի գրած եմ ներփակելով ձեր վրայ ունեցած հաշիւս՝ ընտանեկան ուտեստեղէններու համար:
Այս հաշիւը երկար ատենէ ի վեր առկախ կը մնայ, գրեթէ տարիէ մը ի վեր։
Համբերութեամբ սպասած եմ անոր փակումին եւ կամ, եթէ կարելի չէր ամէնը մէկէն վճարել, գէթ ձեր պարտքը նուազեցնելու տրամադրութեան մը համար:
Այս խնդրին մէջ ձեզի հանդէպ այնչափ քաղաքավար եւ ազնիւ վերաբերում ունեցած եմ՝ որչափ ոեւէ բանաւոր անձ կրնար ակնկալել․ հիմա այլեւս պէտք Է վերջնականապէս պնդեմ անոր անմիջական փակումին համար, հակառակ պարագային պահանջս պիտի յանձնեմ փաստաբանին՝ օրինական միջոցներու սկսելու հրահանգով:
Յուսալով որ պիտի չուզէք զիս այդպիսի անախորժ միջոցի մը մղել՝ կը մնամ, Ձերդ անկեղծօրէն,
ԻՐԱՒԱՐԱՐՈՒԹԵԱՆ ԱՌԱՋԱՐԿ ՄԸ Կ'ԸՆԴՈՒՆԻՆ
Սիրելի Տիար,
Մենք յօժար ենք ընդունելու ձեր Մայիս 16 թիւ նամակով յիշած առաջարկը կարգադրելու համար մեր վէճը իրաւարարութեամբ, եւ այդ նպատակով ալ ղրկած ենք խնդրոյ վերաբերեալ թուղթերը մեր բարեկամ Մր․ Րապըրթ Պօրտընի, ձեր քաղաքէն, որուն իրաւունք տուած ենք մեր կողմէն գործելու:
Մեր դիտաւորութիւնը, որ ինք ձեզի պիտի հաղորդէ, ներկայովս կը հաստատենք։
Ձերդ ճշմարտօրէն,
Ամերիկա Գալու Մասին Բարեկամին Կարծիքը Խնդրող Նամակ
Սիրելի ․․․,
Այս նամակով կու գամ կարեւոր խնդրոյ մը մասին քու կարծիքդ հարցնել եւ վատահ եմ որ չես մերժեր:
Հօրս մահուանէն ի վեր ամբողջ ընտանիքին ապրուստը իմ վրայ ինկած է եւ ես սիրով յանձն առած եմ այդ նուիրական պարտականութիւնը կատարել:
Ձեռքս դրամագլուխ մը չըլլալուն ստիպուեցանք մեր տունը ծախել եւ հասոյթով պզտիկ խանութ մը բանալ:
Այդ խանութին համար գիշեր ցորեկ աշխատելէ ետք հազիւ հազ ապրուստ մը հանելու չափ շահ ձգել սկսաւ, բայց բաւական ատենէ ի վեր այդքանն ալ չի բերեր:
Հիմա պզտիկ եղբայրս դպրոցը աւարտեց եւ քովս կ'աշխատի գործը սորվելու։
Ան առեւ- տուրը սորվելէ ետք կրնայ խանութը առանձինն դարձնել եւ իրեն զբաղում մը ընել:
Իսկ ես կը խորհիմ Ամերիկա գալ, աչխատիլ եւ ընտանիքին ապագան բարւոքել եւ օգնել եղբօրս որ իր գործը ընդարձակէ։
Շաբաթներ մտածելէ ետք որոշեցի քու կարծիքդ հասկնալ այդ մասին՝ ոեւէ քայլ առնելէ առաջ:
Քանի որ այսչափ տարի Սմերիկա կը գտնուիս եւ փորձառութիւն ունիս այն տեղի պայմաններու նկատամբ, պիտի խնդրէի որ այս նամակս առնելուդ պէս ինծի գրէիր քու կարծիքդ:
Ձեռքս ճամբու ծախք մը ունիմ եւ սպառելէ առաջ կը փափաքիմ ճամբայ ելնել:
Մայրս եւ ամէնքը ինծի հետ կը բարեւեն քեզ. մայրս միշտ հաճոյքով կը յիշէ քեզ:
Սպասելով քու պատասխանիդ՝ կը մնամ, Քուկդ ճշմտարտիւ,
ՊԱՏԱՍԽԱՆ
Սիրելի․․․,
Վերջին նամակովդ Ամերիկա գալու մասին կարծիքս հարցուցած էիր:
Ահաւասիկ թէ այդ մասին ինչ կը մտածեմ:
Ամերիկա որչափ ալ հարստութեանց ու պատեհութեանց երկիր մը ըլլալու համբաւը վայելէ, իրականին մէջ այդպէս չէ, գոնէ ներկայիս մէջ:
Անշուշտ անցեալին մէջ այդ համբաւը իրապէս ունեցած է, բայց հիմա նոյնը չէ, պարագաները շատ փոխուած են։
Երկրի մէջ հարստութիւն շատ կայ, եւ հսկայական հարստութիւն, բայց թէ անկէ մեզի դիւրին բաժին կը հանուի, այդ շատ սխալ է:
Հիմա Ամերիկա եկողներէն ո՞վ հարուստ Է, կամ գոնէ իրեն բարեկեցիկ վիճակ մը ապահոված:
Կ'աշխաատինք քիչ մը, քանի մը ամիս, 40-50 տալէր կը խնայենք, բայց յանկարծ գործերը կը թուլնան, կամ կէս օր կ'աշխատինք եւ կամ շաբաթներ անգործ կը մնանք, ու այդ միջոցին խնայածնիս կը ծախսենք:
Գործի շրջանին մէջ եթէ կրցինք տուն 10-20 տալէր մը ղրկել, այդ կ'ըլլայ ամբողջ շօշափելի արդիւնքը։
Երբէք անսովոր չէ այնպիսի անգործութիւն մը՝ որու երկար ընթացքին մէջ մարդիկ իրենց բոլոր ունեցած չունեցածը ծախսելէ ետք ծանր պարտքերու տակ իյնան, եւ անոնցմէ ազատելու համար տարիներու աշխատանքին ենթարկուին։
Յաջողութիւնները հազուադէպ են հիմա այս երկրին մէջ եւ պատահական։
Անոնք որ երկրին մէջ պարզ ապրուստ մը կրնան հայթայթել շատ աւելի նպասատաւոր պայմաններու մէջ են քան անոնք որ այս տեղ շապաթական ֆ15 կ'ստանան։
Ուրիշ պարագայ մը կայ որ երբեք թոյլ չտար ինծի հոս գալուդ համամիտ ըլլալու, եւ այդ է՝ նախագահական ընտրութեան տարին:
Ընտրութիւններու շրջանին ընդհանրապէս գործերը թոյլ կ'ըլլան, մանաւանդ երբ ընտրական պայքարին էական խնդիրն է մաքսային վերաքննութիւնը։
Տնտեսական հաւասարակշռութիւնը մաքսէն կախում ունի։ Ամէն մէկ փոփոխութիւն կամ փոփոխութեան ծրագիր առեւտուրը կը կասեցնէ եւ ժողովուրդը անհնարին կացութեան կը մատնէ:
Հիմակուայ գործերը արդէն զգալիօրէն թոյլ են, եւ վախ կայ որ քիչ ատենէն շատ մարդիկ անօթի մնան անգործութենէ, եւ կառավարութիւնը ստխպուի ձրի ճաշարաններ բանալ:
Ուրեմն այս տարի տեղէդ մի շարժիր, իսկ գալ տարուան համար նայինք բաղդը ինչ կը բերէ:
Կը յուսամ նամակս քեզ չվհատեցներ։
Եթէ միտքդ դրած ես գալ, օր մը կու գաս, ժամանակ շատ կայ:
Թուրքին «եավաշ եավաշը» հոս շատ կը յարմարի:
Սիրտդ ամուր պահէ եւ համբերէ:
Իմ անկեղծ շնորհակալութիւններս յայտնէ մայրիկիդ եւ ըսէ իրեն որ չեմ դադրած զինքը սիրելէ, ինչպէս կը սիրեմ իմ մայրիկս:
Նամակներդ մի ուշացներ:
Սիրալիր բարեւներով
Սիրելի Մայրիկ,
Ամիս մը միայն մնաց Կաղանդին․ այդ առթիւ իմ սիրազեղ սրտի մաղթանքները ժամանակին ձեղ թղթով մը կը ղրկեմ:
Ձայնս չհասնիր ձեզ, իսկ թուղթը շատ ծանր կ'երթայ։
Այսօր այս նամակը կը գրեմ կաղանդի պատրաստութիւն տեսնելու համար։
Ձեզի կը ղրկեմ հօրս անունով երեք ոսկիի փոխ-գիր մը, որպէսզի ձեզի համար պատրաստէք գեղեցիկ հագուստ մը' որ կարող ըլլաք հագուիլ Կաղանդի օրը, երբ մեր ազգականները կ'ընդունիք հայրենի յարկի վառարանին շուրջ:
Անշուշտ ես այն ատեն ներկայ չեմ կրնար ըլլալ, բայց հոգիովս ձեր մօտ պիտի ըլլամ. ես վատահ եմ որ հարսի մը պէս գեղեցիկ պիտի երեւնաք այդ նոր հագուստին մէջ, եւ նոր տարուայ առաջին օրը երջանկութեան օր մը պիտի ըլլայ ամբողջ գերդաստանին համար:
Պիտի ուզէի նաեւ ձեր լուսանկարը ունենալ սեղանիս վրայ:
Ուստի, եթէ յարմար առիթով մը ձեր նոր հագուստով լուտանկարնիդ առնել տաք եւ ինծի ղրկէք՝ երջանիկ պիտի ընէք զիս:
Սիրելի Հայրիկ,
Այս առաջին կաղանդն Է որ ձենէ հեռու օտար երկրի մը մէջ կ'անցնեմ:
Կը տեսնեմ բոլորտիքս երջանիկ ընտանիքներ՝ որ իրենց տուներու մէջ կը զուարճանան երգելով, խաղալով, եւ խնդալով․ եւ ես կը յիշեմ այն ուրախ միութիւնները որ մենք կ'ունենայինք մեր սիրելի ազգականներու հետ։
Մեր երջանկութիւնը զերծ չէր զանազան մտահոգութիւններէ, ինչպէս այս տեղի ժողովուրդի երջանկութիւնը, բայց վերջապէս րոպէն բաւական թեթեւութիւն կը բերէր մեզի:
Հիմա քեռիս եւ ես առանձին ենք մեր սենեակին մէջ եւ կը պատրաստուինք հայկական ժողովի մը երթալ՝ լսելու համար կարգ մը սիրուած երգեր եւ ունկնդրելու ատենախօսութիւններ։
Ուստի մեկնելէ առաջ ուզեցի իյիշատակ մեր նախկին կաղանդներու միութեան՝ քանի մը րոպէ ինքնամփոփուիլ եւ երեւակայութեամբ թռչիլ ու տեսնել ձեզ, սիրելի մայրիկս, քոյրս, հօրեղբայրս, հօրաքոյրս եւն․, բոլորուած վառարանին շուրջ եւ մասնակցիլ ձեր խօսակցութիւններուն։
Այսպէս ընտանեկան յարկին քաղցրութիւնը իր յիշատակներով կը վայելեմ եւ երջանիկ կ'զգամ ինքզինքս:
Ուրեմն սրտանց կը մաղթեմ որ ասկէ վերջ բազմաթիւ երջանիկ տարիներ տեսնէք եւ իմ ու քեռիիս վերադարձով կարող ըլլաք՝ հին օրերու պէս՝ ամբողջ գերդաստանը ձեր շուրջ բոլորուած գտնել:
Ձեր երախտագէտ զաւակը,
Մօրը պատասխանը
Դեկտեմբեր 24. --
Սիրելի զաւակս,
Թերեւս կարծես որ արցունքը աղուոր նամակդ ընդունելու անշնորհ կերպն էր։
Բայց անոնց ամէնքը տղաս տեսնելու կարօտի արցունքները չէին, կային նաեւ ուրախութեան արցունքներ. որովնետեւ դուն չես մոռնար զիս եւ, թէպէտ ծանր մաքառումի մէջ ես ու բիչ կը շահիս, ծրագրած ես ինծի գեղեցիկ զգեստ մը տալ:
Կրնաս վստահ ըլլալ որ ամենագեղեցիկ հագուստը չէր կրնար զիս այնքան երջանիկ ընել որչափ քու խորհուրդդ ըրաւ:
Քիչ ատենէն քեզի պիտի ղրկեմ պատկերս ինչպէս որ ուզած էիր, թէեւ ինքզինքս չափազանց ծերացած կը կարծէի պատկերս առնել տալու համար:
Մենք ամէնքս ալ լաւ եւ առողջ ենք եւ զբաղած միեւնոյն բաներով՝ որ անշուշտ կը յիշես։
Մենք քու կարծածէդ աւելի կարօտդ կը քաշենք։
Դուն շատ մը նոր բաներ ունիս ժամանակդ եւ խորհուրդներդ տալու․ բայց մենք կ'ապրինք այնպէս ինչպէս տարիներ առաջ ապրած էինք, միայն թէ դուն մեզի հետ չես։
Հայրդ եւ ես իրիկունները կը նստինք եւ քու վրադ կը խօսինք:
Մենք կ'ուզենք որ դուն ընես ինչ որ քեզի համար պատշաճագոյն է. ատենէ մը ետքը կը յաջողիս։
Ու մենք կ'աղօթենք որ օտար աչխարհի մը մէջ եւ շատ մը փորձութիւններու մէջտեղ կարենաս մնալ այն մաքուր, շիտակ, եւ զօրաւոր տղան՝ որ եղած էիր քու հայրենի երկրիդ մէջ — եւ աւելի զօրաւոր քանի տարիները կը հոլովին:
Յաճախակի գրէ եւ տեղեկացուր մեզ շուրջդ անցած դարձածներուն մասին, ըլլան անոնք մեծ թԷ պզտիկ:
Լաւ օթեւան մը կրցա՞ր գտնել:
ի՞նչ կ'ընես կարկտանքի մասին։
Այսօրուան ճաշի համար ----ը պատրաստեցի:
Խօսեցանք զայն սիրելուդ մասին եւ փափաքեցանք որ կարենայիր մեզի հետ վայելել:
Մեր ամենուն սիրոյ բարեւները քեզի․ յուսամ քեզմէ շուտով նորէն լսել, կը մնամ, Քեզ սիրող մայրդ,
Սիրելի եղբայր,
Որչա՜փ փափաքեցայ որ մօրս դէմքը տեսնէիր, երբ ան նամակդ բացաւ եւ կարդաց:
Աւելի քան վարձատրուած պիտի զգայիր՝ հոգ չէ թէ նուէրդ որքան զոհողութիւն արժած ըլլար:
Գիտես որ մայրիկը իր պէտքերուն վրայ ամենէն ետքը կը մտածէ, եւ պիտի չզարմանաս լսելով որ լաւ զգեստ մը չունէր ան:
նոր զգեստը ձեւելու եւ կարելու պատիւը ես պիտի ունենամ եւ կրնաս վստահ ըլլալ որ իմ լաւագոյնս պիտի ընեմ:
Շնորհիւ քու նուէրիդ եւ իմ ճարտարութեանս մայրիկը շատ գեղեցիկ պիտի երեւնայ Ծնունդին եւ Նոր Տարիին:
Մեր ամենուն սիրոյ բարեւները քեզի: Կարօտալից քոյրդ, ՎԱՐԴՈՒՀԻ
ԶՈՒԱՐԹԱԳԻՆ ՆԱՄԱԿ ՄԸ
Սիրելի....
Երանի թէ քովս ըլլայիր ու կուշտ ու կուռ խօսէինք եւ խնդայինք:
Քանի մը տարի առաջ կօշիկներդ հագնելուդ պէս կը վազէիր քովս, հիմա ինչո՞ւ ատանկ փորձ մը չես ըներ։
Պիտի ըսես թէ շատ հեռու է եւ մէջտեղ ջուր կայ։
Այդ մասին իրլանտացիի մը պատմութիւնը ընեմ քեզ, կրնաս միջոց մը սորվիլ։
Այդ իրլանտացին իր հայրենի երկիրը միշտ կ'աշխատէր բայց չէր կրնար ծայրը ծայրին բերել, եւ անդին միշտ կը լսէր որ Ամերիկա ոսկի կը բուսնի փողոցներու մէջ եւ ծառերուն վրայ։
Այդ բանը այնչափ կը կրկնուի որ վերջապէս կը հաւատայ եւ կը վճռէ երթալ այդ ոսկիի երկիրը։
Ամէն ունեցածը կը ծախէ, ճամբու ծախք մը կը հանէ եւ առաջին նաւը առնելով կ'ելնէ Նիւ Եօրք։
Անոք եւ անդրամ երբ ինքզինքը այս նոր աշխարհի մէջ կը գտնէ, բոլորովին յուսախաբ կ'ըլլայ. ոչ փողոցներու մէջ ոսկի կը տեսնէ, ոչ ալ ծառերու վրայ:
Տրտում տխուր գլուխը կախած, ովկիանոսի անվերջ ալիքները կը դիտէ․ յանկարծ իր աչքին առջեւ սուզակ մը ջուրին մակերեսը կ'ելլէ:
Դժբաղդ միամիոը ինքզինք յանդիմանելով կ'ըսէ. «Որչա՜փ յիմար եղած եմ ես. եթէ գիտնայի թէ ծովին տակէն գալ հնար էր, դրամս այդպէս չէի վատներ նաւ առնելով»։
Հիմա դուն ալ մէկ շնչով կրնաս Մարսէյլ ելնել. անկէ մինչեւ Հավր ցամաք է․ իսկ երբ Հավրէն սուզիս, Նիւ Եօրքի առջեւ կանգնած ազատութեան դիցուհիին ջահը ճամբադ կը լուսաւորէ․ ուղղակի եկուր այդ լոյսին:
Ծովին եզերքը հագուստներդ չորցնելէ ետք, եկուր ուղղակի 50րդ փողոցը, ուր պիտի գտնես զիս ինչպէս միշտ
Քուկդ,
ԶԲՕՍԱՆՔՆԵՐՈՒ ՄԱՍԻՆ
Սիրելի....
Ամառուան տաք օրերը արդէն եկած են:
Շաբաթ կէսօրերը դադար կ'առնենք, ուստի ես հիմա պատեհութիւն կ'ունենամ բոլորտիքս դիտել մի քիչ:
Պօսթօն թէեւ ծովեզերեայ քաղաք Է, բայց ամբողջ ձմեռ ծովի եզերք չտեսայ, կամ աւելի ճիշտը միջոց չունեցայ տեսնելու:
Ճամբորդութեանս ատեն երբ մեծ ալեկոծութիւն տեղի ունենար կը փափաքէի դիտել տեսարանը, սակայն ծովախտը թոյլ չէր տար այն հպարտ զգացումը՝ որ մենք իբրեւ մարդ կը տածենք ականատես ըլլալով քաղաքակրթութեան յաղթանակներուն, որոնցմով մարդիկ կը հեգնեն նոյնսկ ամեհի կոհակները:
Միտքս դրած էի ցամաք ելնելէ ետք փոթորիկի ատեն թաւալող ալիքներու վայրագ տեսարանը դիտել:
Այդ մտադրութիւնս չկրցայ իրագործել:
Հիմա անոր փոխարէն, ամէն շաբաթ կէսօրէ վերջ եւ ամէն կիրակի, կը վայելեմ խաղաղ ովկիանոսի անսահման կապոյտը, ոչ միայն իբբեւ երազուն դիտող մը, այլ նաեւ իբրեւ զբօսասէր լուղորդ մը։
Րիվիր Պիչի մէջ նահանգային բաղնետուն մը կայ՝ որ լոգնալու հագուստ եւ հանուելու խցիկ կը հայթայթէ։
Այր թէ կին՝ իրենց յատուկ բաժինը կ'երթան, կը հագուին իրենց լողալու հագուստը եւ կուգան բաց ծովի մէջ:
Տեսարանը շատ հետաքրքրական է մէկէ աւելի տեսակէտով․ համեստութեան դէմ ոչ մէկ մեղանչանք:
Ես ալ իմ բաժինս կ'ունենամ այդ գեղեցիկ զբօսանքին մէջ:
Ովկիանոսի մէջ լոգա՜նք կ'առնեմ, բայց ինքզինքս կը կորսնցնեմ, ոչ թէ կապոյտ ջուրի անսահմանութեան մէջ, --որու ապահութեան համար կառավարութիւնը ամէն հոգ տարածԷ, -- այլ երկու սեռէ հազարաւոր լոգցողներու ահագին բազմութեան մէջ։
Ոչ մէկը կը ճանչնամ որպէսզի՝ իբրեւ ապրող էակ մը՝ գոնէ բացագանչութիւն մը ուղղեմ անոր եւ կուտակուած ու զսպուած զգացումներուս պզտիկ ելք մը տամ:
Որչա՜փ կը փափաքիմ որ քովս ըլլայիր, մէկտեղ վայելէինք այս զուարճութիւնը, եւ կարենայինք արտայայտուիլ իրարու:
Քուկդ միշտ,
Երկար անջատումէ ետք Նամակ մը
Սիրելի Եղբայր,
Դեռ որչա՞փ ատեն պիտի մնաս այդ հեռաւոր աշխարհին մէջ։
Այլեւս մենք դադրեցուցինք երգել «Իմ սիրելի զաւակունքս»։
Կը յիշես որ մեր ամենուս սիրած երգն էր:
Հայրս եւ մայրս այլեւս չեն կրնար դիմանալ անոր։
Մինակ մենք չենք հոս անհամբեր՝ գիտնալու թէ այս անջատումը որչափ պիտի տեւէ։
Զապելը չափազանց համեստ է այդ մասին հարցումներ ուղղելու, բայց իր աչքերը արցունքով լեցուն են։
Անշուշտ իր աչքերը մոռցած չես, եղբայրս. այնպէս չէ՞։
Ամերիկա զարմանալի երկիր մը ըլլալու է:
Յաճախ սրտէս կ'անցնի քովդ գալու բաղձանքը միայն թէ ամբողջ ընտանիքը կարենար երթալ ինծի հետ:
Թերեւս կարելի ըլլայ մեզի երթալ, եթէ մէկ երկու տարիէն չվերադառնաս:
Բարեկամներդ Տիգրան եւ Մարիամ ամուսնացան եւ հիմա մեզի դրացի են։
Մարիամ շատ լաւ տանտիկին Է եւ ընտիր խոհարարուհի:
Գրիգոր Արմաեան մեռաւ անցեալ շաբաթ թոքախտէն:
Մեղք իր մօրը՝ որուն միակ նեցուկն էր ան:
Յաճախ գրէ:
Կ'ուզենք քու մասին ամէն բան տեղեկանալ:
Միշտ կը կարօտինք քեզ:
Մեր ամենուն սիրոյ բարեւները։ Գորովալից քոյրդ,
Սպրանքի Մասին Դժգոհութիւն
Յարգելի Տիար,
Կը ցաւիմ որ ստիպուած եմ գանգատելու թէ իմ ձեզմէ ստացած վերջին ապրանքները նմուշին չէին համապատասխաներ։
Ասկէ առաջ գանգատելու պատճառ կամ առիթ ունեցած չեմ երբեք, եւ աւելի այն կարծիքէն եմ որ սխալ մը տեղի ունեցած Է, որ՝ տարակոյս չունիմ պատրաստ պիաի ըլլաք ճշդելու:
Ձեր ինծի ղրկած ապրանքները ինծի ոեւէ օգուտ չունին: Համբաւս պիտի աղարտէի եթէ փորձէի զանոնք ծախել իմ յաճախորդներուս ոեւէ գնով:
Ձեր անմիջական ուշադրութիւնը այս խնդրոյն համար շնորհապարտ պիտի թողու զիս:
Ձերդ անկեղծօրէն,
Քոյրը Սմերիկա Բերել Տալու Նամակ
Սիրելի հայր իմ եւ մայր իմ,
Այս նամակով ներփակ ձեզի կը ղրկեմ եօթանասուն անգլիական ոսկիի փոխ-գիր մը եւ ձեզի կը ներկայացնեմ առաջարկ մը՝ որ եթէ յարմար դատէք կը գործադրէք, իսկ եթէ յարմար չդատէք խնդիրը կը փակենք:
Այստեղ իմ գործս ապահովուած Է եւ կրնամ տարիներ շարունակել առանց կորսնցնելու վտանգին. այս դիւրութիւնը գտնելէ ետք միտքս աւելի կ'անդրադառնայ առանձնութնեանս վրայ, ձանձրոյթէն չեմ կրնար ազատիլ:
Քոյրս Եւգինէ հիմա տասնըութ տարեկան է, դպրոցին շրջանը արդէն աւարտած՝ գիրքով ու գրիչով հետաքրքրուող օրիորդ մը եղած է. իր գողտրիկ նամակները ցոյց կուտան թէ որչափ մտացի աղջիկ մըն է. որքան կարդամ իր հին ու նոր նամակները այնքան իր կարօտը կը քաշեմ:
Ուստի կը մտածեմ զինքը այստեղ բերել տալ, քանի որ գործս ապահով է եւ դեռ քանի մր տարի հոս մնալ ստիպուած եմ:
Իր գալը թէ՛ իրեն օգտակար է եւ թէ ինծի:
Նոր երկիր մը կը տեսնէ, իր մտքի հորիզոնը կ'ընդ լայնի եւ թերեւս դպրոց մը երթայ իր ուսումը շարունակելու եւ կամ նոյնիսկ մասնագիտութիւն մը սորվելու:
Եւ քրոջ մը ներկայութիւնը ոչ միայն իմ առանձնութիւնս կը փարատէ, այլ նաեւ ինծի զօրաւիգ կ'ըլլայ եւ քաջութիւն կը ներշնչէ ապրելու լաւագոյն կեանք մը եւ գրաւելու բարձրագոյն դիրք մը:
Երկու պզտիկ եղբայրներս եւ միւս քոյրս Հռիփսիմէ կը մնան ձեզի հետ, մինչեւ կամ մենք կը վերադառնանք ձեզի միանալու եւ կամ դուք կուգաք մեզի՝ այստեղ հաստատուելու համար, թէեւ ես այս վերջին գաղափարին հակառակ եմ. որովհետեւ մենք աւելի երջանիկ կ'ըլլանք մեր երկրին մէջ, եթէ տնտեսական եւ քաղաքական պայմանները բարեփոխուին։
Առ այժմ պէտք է աշխատինք այս երկրին մեզի պարգեւած բարիքներէն օգտուիլ եւ վստահ եմ որ Եւգինէն բաւական ուշիմ է լիուլի օգտուելու համար:
Ես իրեն պիտի օգնեմ ոչ միայն իբրեւ եղբայր, այլ նաեւ իբբեւ իրեն պարտական՝ իփոխարէն իր ներկայութեամբ ինծի տալիք երջանկութեան:
Գիտեմ որ իր բացակայութիւնը ձեզի դժուար պիտի գայ, բայց այն տեսակէտը թէ ինք եւ ես այստեղ երջանիկ պիտի ըլլանք՝ պիտի մխիթարէ ձեզ:
Անկէ զատ Հռիփսիմէ իր աշխուժութեամբ եւ զուարթութնամբ իր քրոջ տեղը պիտի գրաւէ:
Արդ, եթէ զօրաւոր պատճառներ իր գալը առարկելի չդարձնեն, եւ եթէ դուք համաձայնիք ընտանիքի այսպէս առժամանակեայ բաժանումին ղրկեցէք զինքը առաջիկայ գարնան մէջ։
Ես իր ճամբորդութեան համար հարկ եղած դիւրութիւնները պիտի հայթայթեմ:
Այս եօթանասուն ոսկիիներեսուն կամ երեսունը հինգը աւելի քան բաւական է երկրորդ աստիճանով գալու համար:
Սպասելով ձեր պատասխանին կը մնամ' ջերմ բարեւներով՝ Ձեր զաւակը,
Անգործ Մնացողի մը Նամակը իր Հօրը
Սիրելի Հայրիկ,
Հակառակ իմ սովորութնեանը՝ չորս ամիսէ իվեր կարող չեմ եղած ձեզի դրամ ղրկել:
Ամէն նեղութիւններէ աւելի այս բանը զիս կը տանջէ։
Այս տարի տնտեսապէս շատ զէշ տարի մը եղաւ Միացեալ Նահանգներու մէջ. բազմաթիւ գործարաններ կամ փակուեցան եւ կամ գործերը նուազեցան կէսի եւ նոյնիսկ աւելի պակասի:
Երեք ամիս շաբաթական հազիւ երկու օր աշխատեցայ, իսկ վերջին երկու ամսուան մէջ ինծի համար բոլորովին գործ չկար:
Գիտեմ որ դուք ալ նեղ վիճակի մէջ էք հոդ, եւ կ'ուզէի գոնէ պզտիկ գումար մը ղրկել, բայց անգործութիւնը ոչ միայն դրամ չէ թողուցած քովս, այլ պարտքերու տակ ձգած է զիս, հիմա իմ ծանօթներս եւ բարեկամներս ալ կամ անգործ են ինծի պէս եւ կամ միայն կէս օր կ'աշխաատին. ուստի պարտք ալ չեմ կրնար ընել:
Եթէ նոյնիսկ ամբողջ օր աշխատին՝ այս անստոյգ ժամանակներու մէջ ոչ մէկը յօժար է պարտք տալու:
Ուրեմն, սիրելի հայրս, այս ուշացումը իմ զանցառութեանս մի՛ վերագրէք. ես երբեք սիրելէ չեմ դադրած իմ ծնողքս, ամէն օր ձեր վրայ կը մտածեմ, ճար ճարակ կը փնտռեմ, բայց միջոց մը չեմ կրնար գտնել:
Կ'ըսեն որ այս նեղ օրերը երկար չեն կրնար տեւել, արդէն բաւական տեւած են, այնպէս որ առ առաւելն երկու ամիսէն գործերու վերսկսումը կ'ակնկալեն։
Ես կը յուսամ որ այդ կարծիքը շիտակ է:
Անմիջապէս որ գործերը սկսին ձեզի դրամ կը հասցնեմ։
Ճիշտ հիմա, եթէ կարելի է, փոխառութիւնով մը դրամ գտէք երեք կամ չորս ամիսէն վճարելու պայմանով, եւ ես ձեզի մինչեւ այն ատեն գումար մը կը ղրկեմ:
Ես երբեք այսչափ պարապ մնացած չէի:
Ուրիշ արհեստ մը սորվիլ ուզեցի, բայց ոչ դրամ ունէի պէտք եղած ծախքը գոցելու, ոչ ար պատեհութիւն՝ տեղ մը մտնելու:
Յուսալով որ կը ներէք ինծի այս ակամայ ուշացումրին համար եւ կերպ մը կը գտնէք այս նեղ օրերը անցնելու, կը մնամ սիրալիր բարեւներով՝ Ձեր երախտագէտ զաւակը,
ՀՕՐԸ ՊԱՏԱՍԽԱՆԸ
Սիրելի զաւակս,
Նամակդ մեծ վիշտ պատճառեց մեզի, ոչ թէ որովհետեւ մեզի չես կրնար օգնել մեր այս նեղ օրերուն, այլ որովհետեւ օտարութեան մէջ, զուրկ ծնողական գուրգուրանքէ, այնքան տաժանելի կեանքի մը մատնուած ես:
Զաւակս, այդ դառն վիճակի մէջ մեր մասին այնքան մտածելդ ցոյց կուտայ թէ որքա՛ն սէր ունիս ծնողքիդ վրայ:
Դժբաղդաբար բաղդը չներեց հօրդ այնպիսի գիրք մը պատրաստել իրեն համար որ օգնութենէ անկախ ըլլար եւ դուն միմիայն քու մասին մտածէիր:
Բայց ինչ ալ ըլլայ մեր կացութիւնը՝ չենք ուզեր որ մեզի համար այնքան չարչրկուիս եւ մտահոգութիւններու մատնուիս:
Մենք բան մը կ'ընենք հոս։
Տան մէջ ամբարուած պաշարը դեո քանի մը ամիս կը բաւէ մեզի, եւ պզտիկ ծախքերու համար դրամ կը գոյացնենք մեր հին պղնձեղէն անօթները ծախելով, ինչ որ արդէն չենք գործ ածեր:
Իսկ եթէ շատ աւելի նեղ մնանք կը ծախենք մեր տունը:
Ուստի, զաւակս, ինքզինքդ հանդարտ պահէ եւ մեզի համար մի չարչրկուիր։
Այս աշխարհի վրայ մենք այլեւս շատ ակնկալելիք չունինք, մեր օրերը արդէն կ'անցնին. Մեր միակ բաղձանքն Է որ դուն յաջողիս, զարգանասեւ եւ քեզի համար երջանիկ ապագայ մը ապահովես, եւ տուն տեղ ըլլաս ու զաւակներու հայր:
Մաղթելով որ Երկինք քեզի օգնութեան հասնի եւ մեր օրհնութիւնները ընդունելի ըլլան: Հայրդ,
Վարկագիր
Պնր․ Գէորգեան եւ Որդիք,
Յարգելի Տեարք,
Հաճեցէք նամակաբերս Պն. Գրիգոր Սարգիսեանին տալ մինչեւ հինգ հարիւր տալէրի ($500.00) վարկավճար եւ խնդրուած գումարին համար իր ընկալագիրը առնելով փոխանակագիր մը քաշել մեր վրայ կարճ ատենէ մը վճարելի:
Ներփակ կը դրկեմ ձեզ Պն. Սարգիսեանի ստորագրութիւնը:
Ձերդ անկեղծօրէն,
Լեւոն Հուրիկեան
(Պն. Սարգիսեանի ստորագրութիւնը)
ԼՕՐՏ ՊԱՅՐԸՆԻ ՄԷԿ ՆԱՄԱԿԸ
Իմ ամենասիրելի Գարօլին ,
Եթէ այն արցունքները՝ որ դուն տեսար, եւ գիտես որ ես այնքան ընդունակ չեմ թափելու, եթէ այն յուզումը որով ես քեզմէ բաժնունցայ, յուզումը որ՝ այն ամբողջ ջղային հանգամանքներու միջոցին, նշմարած ըլլալու ես թէ չսկսաւ մինչեւ քեզ թողելու վայրկեանը մօտեցաւ, եթէ ամէն ի՛նչ որ ըսած եւ ըրած եմ, եւ տակաւին աւելի քան պատրաստ եմ ըսելու կամ ընելու, բաւականապէս ապացուցած չեն թէ ի՛նչ են, եւ ի՛նչ պիտի ըլլան իմ զգացումներս դէպի քեզ, սրտի իմ հատոր, ուրիշ ոչ մէկ ապացոյց ունիմ քեզ տալու:
Աստուած գիտէ մինչեւ այս րոպէի չէի գիտեր իմ սիրելի, ամենասիրելի եւ ամենաթանկագին բարեկամուհիին մտային մորմոքումը։
Չեմ կրնար ինքզինքս արտայայտել, հիմա բառերու ժամանակը չէ, բայց հպարտութիւն մը, մելամաղձոտ հաճոյք մը պիտի ունենամ տառապելով բանի մը համար որ դուն ինքդ հազիւ թէ կրնաս երեւակայել, որովհետեւ դուն զիս չես ճանչնար:
Ծանր սիրտով դուրս ելնելու վրայ եմ, որովհետեւ այս իրիկուն իմ երեւնալս դադար պիտի պիտի տայ ոեւէ անիմաստ պատմութեան որուն տեղի կրնան տուած ըլլալ օրուան դէպքերը:
Հիմա կը կարծե՞ս թէ ես պաղ եմ, եւ դաժան եւ կամակոր:
Ուրիշները այդպէս պիտի մտածե՞ն երբեք:
Արդեօք մա՞յրդ, մայրը որուն արդարեւ մենք պէտք Է աւելի զոհենք, շատ աւելի իմ կողմէն քան երբեք ինք գիտնայ կամ կարենայ երեւակայել:
«Խոստանալ քեզ չ'սիրե՜լ:»
Ա՜հ, Գարօլին, այլեւս խոստումը անցած է։
Բայց ես բոլոր զիջումները պիտի վերագրեմ յատուկ շարժառիթին, եւ երբեք պիտի չդադրիմ զգալէ այն ամէն ինչ որ դուն արդէն տեսած ես, եւ աւելի քան երբեք կրնայ գիտցուիլ իմ սրտիս, թերեւս կարելի ըլլայ քու սրտիդ:
Թող Աստուած ներէ, պաշտպանէ, եւ օրհնէ քեզ միշտ ընդ միշտ, աւելի քան երբեք:
Քու հիացողդ, ՊԱՅՐԸՆ
Յ. Գ. Այս հեգնանքները քեզ այս բանին մղած են, իմ սիրելի Գարօլին, եւ եթէ մօրդ նկատումը չըլլար, եւ քու պարագաներուդ ազնուութիւնը, կա՞յ բան մը՝ երկինքի մէջ կամ երկրի վրայ՝ որ զիս երջանիկ ընէր որքան ըրած պիտի ըլլար քեզ իմս ընելով ասկէ շատ առաջ:
Եւ ոչ նուազ հիմա՝ քան այն ատեն, բայց աւելի քան երբեք ԱՅՍ ՊԱՀՈՒՍ։
Աստուած գիտէ որ քեզ երջանիկ ընել կ'ուզեմ, եթէ ես քեզ թողում, կամ աւելի դուն, մօրդ հանդէպ ունեցած պարտականութեան մը զգացումէն մղուած, թողուս զիս, պիտի ճանչնաս ճշմարտութիւնը այն բանին որ նորԷն կը խոստանամ եւ կ'ուխտեմ, թէ ուրիշ ոչ մէկը, խօսքով կամ գործքով պիտի բռնէ իմ սիրոյս մէջ այն տեղը որ քեզի համար սրբագործուած Է եւ պիտի ըլլայ մինչեւ որ ես ոչինչ դառնամ:
Գիտես որ քեզի համար ամէն բան հաճոյքով կուտամ, ըլլայ այն հոս կամ գերեզմանէն անդին, եւ ասկէ զգուշանալով պէ՞տք Է որ իմ շարժառիթներս սխալ հասկցուին։
Հոգս չէ թէ ո՛վ գիտնայ այս բանը, ինչ ձեւի մէջ, քեզի եւ միմիայն քեզի համար է:
Ես քուկդ էի, եւ հիմա ալ քուկդ եմ ազատօրէն եւ ամբողջովին, պատրաստ հնազանդելու, պատուելու սիրելու, եւ փախչելու քեզի հետ: Ո՛ւր, երբ, եւ ինչպէս, դուն կրնայիր եւ տակաւին կրնաս որոշել:
ՍԻՐԱՀԱՐԱԿԱՆ ՎԷՃ
Ցաւով կը գրեմ քեզի այնպիսի ոճով մը որ կրնայ յանդիմանութեան մը երեւոյթը առնել. բայց կը խոստովանիմ որ քու երէկ իրիկուան ընթացքդ զիս թէ զարմացուց եւ թէ անհանգիստ ըրաւ:
Պն. ---ի տուած ուշադրութիւնները ընդունիլդ այնքան աչքառու էր որքան զիս լքելդ:
Ապահով եղիր որ անիմաստ նախանձի մը մէջ չեմ ինկած, եւ ոչ ալ այնքան անձնասէր եմ կամ ոչ-առնական զրկել ուզելու համար աղջիկ մը, որուն հաստատապէս տուած եմ իմ սէրս, ոեւէ հաճոյքէ որ կարելի է ստանալ լաւ ընկերութեան մը մէջ։
Բայց մտքի խաղաղութիւնս ընդ միշտ պիտի կորսուի Եթէ հաւատամ թէ քու սէրէդ հիւլէ մ'իսկ կորսնցուցած եմ։
Խնդրեմ, գրէ եւ ապահովցուր զիս որ տակաւին կը պահես քու անբաժան սէրդ ինծի համար:
Քեզ սիրող բայց վշտացած
Նորեկ մը Բարեկամէն Թելադրութիւններ կը խնդրէ
Սիրելի .....
Շաբաթէ մը իվեր ես ալ նոր Աշխարհին մէկ բնակիչն եմ։
Առ այժմ հաստատուած եմ Չըլսի:
Ճամբու յոգնութիւնս արդէն փարատած է եւ սկսած եմ գործի մասին մտածել:
Երանի թէ մօտ ըլլայիր եւ կարենայինք տեսակցութիւն մը ունենալ:
Ինչպէ՞ս ես եւ ի՞նչ գործով կ'զբաղիս Շիքակօի մէջ:
Հիմա համեմատաբար իրարու շատ մօտ ենք եւ կը յուսամ որ վերջապէս օր մը կը տեսնուինք։
Այս երկիրը իր պայմաններով ու սովորութիւններով ինծի անծանօթ է տակաւին, քու փորձառութնեանդ արդիւնքը եղող թելադրութիւններ ինծի օգատկար պիտի ըլլան եւ իբբեւ ուղղեցոյց պիտի ծառայեն։
Ուստի քեզմէ լսել կը բաղձամ կարելի եղածին չափ շուտ:
Ձեռքդ սեղմելով կը մնամ, Քուկդ
Բարեկամին Թելադրութիւնները
Սիրելի Փանոս,
Ամերիկա գալուդ լուրը տուող նամակդ ուրախութեամբ ստացայ եւ կը փութամ իմ շնորհաւորութիւններս ու բարեմաղթութիւններս ղրկել քեզ։
Կ'ըսես թէ արդէն գործի մասին մտմտալու սկսած ես. գիտեմ թէ որքան տանջող խնդիր մըն է այդ նորեկի մը համար, բայց պէտք չէ որ քաջութիւնդ կորսնցնես, որովհետեւ գործ գտնելը այնքան ալ անլուծելի խնդիր մը չէ:
Երանի՜ թէ կարող ըլլայի այդ մասին ուղղակի եւ անմիջապէս օժանդակութիւն մը ընել քեզի:
Իմ թելադրութիւններս ուզած էիր. կը վախնամ որ ոչ մէկ թելադրութիւնս քեզի համար նորութիւն մը ըլլայ կամ արժէք մը ունենայ, բայց բան մը գրած ըլլալու համար հետեւեալ պարզ եւ ամենայայտնի կէտերը յիշեցնել կ'ուզեմ։
Գործ ուզելու համար անշուշտ ստիպուած անձամբ կամ նամակով դիմումներ պիաի ընես:
Անձամբ դիմում մի ըներ առանց լաւ հագուելու, կոկիկ ածիլուելու եւ համարձակութեան ու ինքնավստահութեան լաւ պաշարի մը։
Հագուստը անշուշտ մարդու մը արժանիքին յայտարարը չէ, բայց մարդու մը արժանիքը անմիջապէս դատելու ուրիշ միջոցներ չկան. լաւ հագուստը մաքրութիւն, կոկիկութիւն եւ ճաշակի մասին լաւ տպաւորութիւն կը թողու, եւ հագուտտին այդ ծառայութիւնը մենք պէտք է ապահովենք:
Չածիլուիլը անհոգութեան տպաւորութիւնը կը թողու, որմէ զգուշանալու ենք:
Եթէ այսօր մէկը տեսնելու երթալ ուզենք երէկուան ածիլուած ըլլալու հանգամանքը բաւական չէ, այսօր նորէն ածիլուելու ենք:
Այդ մասին թեթեւ զանցառութիւն մը ոչ միայն անհոգ մարդու տպաւորութիւնը կը թողու, այլ նաեւ մեր այցելած մարդու հանդէպ յարգանքի բացակայութիւնը ցոյց կու տայ:
Ամերիկա վերջապէս ազատ երկիր մըն է, եւ եթէ մարդ ինքնայարգանքի սահմանին մէջ համարձակ ոգի մը ցոյց չտայ օտարօտի կը թուի։
Վախկոտութիւն եւ վհատութիւն տկարութեան նշաններ են ն դժբաղդարար տկարը յարգանք չվայելեր ոեւէ տեղ:
Տկարի հանղէպ մարդ կամայ կամ ակամայ ձանձրոյթ կ'զգայ. այա ցաւալի է, բայց իրողութիւն է նոյն իսկ մեր մէջ։
Անշուշտ անգործութիւնը յաճախ կ'ընկճէ մարդը եւ բոլոր խրասոները օդային պղպջակներ կը դառնան տառապողին համար. եւ սակայն ընկճումը պարտութիւն է եւ պարտեալին խնայող չըլլար:
Գործ ուզած ատենդ կը հանդիպի որ «պօս»ը ձանձրացած եւ ջղային դարձած կ'ըլլայ: Այդ բանը երբէք լքելու չէ մեզ:
Ամենուն անբռնաբարելի իրաւունքն է գործի պատեհութիւն ուզել, եւ յիշէ որ միեւնոյն մարդը աւելի քան ուրախ պիտի ըլլար քեզ տեսնելու, եթէ մարդու պէտք ունենար, եւ մարդու պէտքը միշտ պիտի ըլլայ։
Զուտ մարդասիրական նկատումներով չէ որ մեզ այս երկիրը կ'ընդունին, այլ որովետեւ մեր աշխատանքին պէտք ունին, եւ եթէ այսօր չունենան վաղը պիտի ունենան:
Եթէ մեզի պատեհութիւն տան գործելու մենք շնորհակալ կ'ըլլանք, բայց չենք նուաստանար։
Այդ իսկ պատճառով երբեք պէտք չկայ աղերսելու։
Աղերսանքը ասիական փնթի բռնակալութիւններու մէջ միայն տեղ ունի։
Աղերսանքը ինքնայարգանքի պակասութեան նշան է, եւ եթէ մարդ ինքզինք չյարգէ ուրիշները չեն կրնար յարգել զինք:
Նոյնիսկ Միաց. Նահանգաց Նախագահին գրուած խնդրագրերու մէջ աղերսանքը տեղ չունի։
Մարդիկ երբեմն մէկ չափազանցութենէ միւսը կ'երթան:
Որովնետեւ համարձակութիւնը յաջողութեան կ'առաջնորդէ յաճախ, թեթեւ դիտողները այն համոզումը կը գոյացնեն թէ «պլըֆ»ը միակ միջոցն է յաջողութեան:
«Պլըֆ»ը իր բնական տեղը ունի ինչպէս ուրիշ երկիրներու՝ նոյնպէս, եւ քիչ մը աւելի, այս երկրին մէջ. բայց «պլըֆ»ը պոռոտախօսութեան տանելու չէ:
Այդ բանը շատերու գահավիժումին պատճառ կ'ըլլայ:
Լաւ «պլըֆ» ընելու համար մենք մեր կարողութիւնները լաւ գնահատելու ենք. փոխանակ մենք զմեզ նուազ գնահատելու՝ քիչ մը աւելի գնահատենք, ինչ որ օգտակար Է եւ ինքավստահութիւն կը ներշնչէ մեզ:
Երբ նամակով դիմում ընենք՝ պարտաւոր ենք յստակ եւ կարճ կերպով ընել մեր դիմումը, տռանց աղաչելու եւ առանց մեր դժուարութիւները կամ դժբաղդութիւնները յիշելու:
Գութի համար գործ չեն տար:
Այդպիսի դիմումնագրերու մէջ պէտք է յիշենք մեր առաւելութիւնները եւ ոչ թէ տկարութիւնները. Ամէն մարդ տկարութիւն կ'ունենայ, եւ մենք պարտաւոր չենք մեր տկարութեան հաշիւը տալու:
Պէտք Է վստահութիւն ցոյց տանք մեր ընելու կարողութեան վրայ, քանի որ ապրացոյց մը չունինք թէ չենք կրնար ընել:
Այս տեսակ բաներ ըսել դիւրին Է․ չեմ գիտեր թէ ես ինքս ինչ չափով կրնամ գործադրել, բայց վերջապէս աշխատելու ենք:
Ինչպէս ըսի բան մը գրած ըլլալու համար գրեցի եւ ես վստահ եմ որ ինծի չափ գիտես:
Քուկդ ճշմարտօրէն,
ԿԱՂԱՆԴԻ ՆԱՄԱԿ ՄԸ
Սիրելի ․․․,
Այս իրիկուն Կաղանդի իրիկուն է, եւ ես առանձին նստած սենեակիս մէջ կը մտածեմ անցեալ կեանքիս վրայ:
Մանկութեան օրերս մէկիկ մէկիկ աչքիս առջեւէն կ'անցնէին, եւ կը յիչեմ այն երջանիկ ժամերը որ մէկտեղ կ'անցնէինք խաղալով եւ զբօսնելով։
Կը յիշեմ բոլոր այն պտոյտները եւ սրտազեղ կատակները՝ նոյն իսկ չարաճիճիութիւնները որ մեր մանկական երեւակայութեամբ կը հնարէինք։
Ի՛նչ երջանիկ օրեր էին անոնք, որոնց գիտակցութիւնը չունէինք պէտք եղածին չափ:
Որչա՛փ տարբեր է կեանքը հիմա, չոր հացի մը համար անողոք պայքարի այս կեանքը։
Կեանքը ներկայիս այնչափ դառն չպիխոի թուէր, եթէ իտէալներուս հասնելու ապահովութիւնը ունենայի:
Հանգստի այս ժամուն, երբ րոպէի խորհրդաւորութիւնը առջեւս կը նկարէ անցնալի այն չքնաղ օրերը, որքա՛ն զօրաւոր փափաք կ'զգամ ետ երթալ այդ կեանքին եւ վերստին գտնել մանկութիւնս ու մանկութեանս ընկերը։
Ահա այս տպաւորութեան տակ երջանկութին կը գտնեմ քեզի գրելով:
Կը յուսամ նոր տարին նոր հեռանկարներով կը ծագի քեզի համար եւ երջանիկ օրերու նոր պաշար մը բերէ:
Բարեմաղթութիւններս եւ բարեւներս հաղորդէ բոլոր պարագաներուդ եւ ապահովցուր ամէնքը որ զիրենք մոռցած չեմ: Ըսէ իրենց որ հոգւով եւ սրտով ես նոյն անձն եմ, թէեւ տարիներ ու ծովեր բաժնած են մեզ։
ԵՐԻՏԱՍԱՐԴԻ ՄԸ ՋԵՐՄ ՍԻՐՈՅ ԱՐՏԱՅԱՅՏՈՒԹԻՒՆԸ
Այն շնորհները՝ որ քեզ աստուածային Էակ մը թուել կուտան ինծի, եւ այն զգացումները որ անոնք ծնունդ տուին իմ սրտիս մէջ, այնպիսի բնոյթ մը ունին որ ի զուր կը ջանամ զանոնք նկարագրելու յարմար արտայայտութիւններ գտնել: 
Քեզ տեսնելու երջանկութենէս ի վեր կ'ուզեմ խօսիլ քեզի, բայց բառերը կը մեռնին շրթունքիս վրայ։ 
Երբ դուն կը խօսիս ձայնիդ հնչումը կը թռթայ հոգիիս խորերը, եւ երբ բնութեան քեզի պարգեւած հրապոյրներուն վրայ կ'սքանչանամ, թագուն վիշտ մը կը ցնցէ իմ հոգիս, եւ ես չեմ գիտեր թէ ուր կը գտնուիմ։
Երբ դու բացակայ ես, այն վայրը որ քաղցրացուցած ես՝ անապատ կը թուի, այն վայրը որ քեզմով դրախտ ըլլալ կը թուէր՝ կը փոխուի ամայութեան մը։
Բայց սէրը՝ զիս մխիթարելու համար՝ յաճախ երազիս մէջ քեզ տեսնելու ուրախութիւնը եւ քեզ սրտիս ողջագուրելու յափշտակութիւնը կու տայ ինծի:
Սակայն այս երջանկութեանց իրականութեան է որ հոգիս կը տենջայ։
Ո՛հ, ե՞րբ պիտի վայելեմ, սրտի իմ հատոր, այդպիսի իրականութիւն մը, պատասխանէ ինծի։
Քեզի անձնուէր եւ հիացող,
ԲՈՂՈՔԻ ՈՐՈՇՈՒՄ ՄԸ
Օսմանեան սահմանադրութեան վերահաստատումը ուրախութեամբ ողջունելէ ետք, Կիլիկիոյ ահաւոր կոտորածներէն յանկարծակիի եկած եւ այդ առթիւ Օսմանեան Կառավարութեան ցոյց տուած անտարբերութենէն ցնցուտծ, մենք, Պօսթընի եւ շրջակայքի հայերս, երկար ակնկալութիւններէ ետք՝ ուշացած արդարութենէն դառնօրէն յուսախաբ, կազմելով մեծ ժողով մը, 1909, Օգոստոս 15ին, խստիւ կը բողոքենք հայերու վերագրուած եւ հալածանքի նոր միջոց մը դարձած անջատողականի ամբաստանութիւններու դէմ եւ կը դատապարտենք անարդարութիւնը Ատանայի զինուորական ատեանին՝ որ չկրցաւ պատժել ոճիրին բուն հեղինակները:
Մենք մեր զայրոյթը կը յայտնենք նաեւ քաւութեան նոխազ դարձած վեց հայերուն հետ կոյր գործիք եղող ինը թուրքերու կախուելուն համար:
Իբրեւ քաղաքացիներ Օսմանեան Պետութեան՝ կը պահանջենք վերջ տալ Կիլիկիոյ հայերու հալածանքներուն եւ խստիւ պատժել բուն եղեռնագործները, որոնց ցարդ անպատիժ մնալը հեգնութիւն մըն է սանմանադրութեան եւ արդարութեան։
Քրոջ մը Նամակը Իր Պանդուխտ Եղբօր
Սիրելի եղբայր,
Քեզի ամէն օր նամակ գրելու բաղձանքը ունիմ, բայց ամիսներ կ'անցնին եւ չեմ կրնար ատեն մը գտնել որ սիրտս ու միտքս ամփոփելով քեզի գրեմ:
Երբ ազատ աղջիկ մըն էի՝ գրելու շատ միջոց ունէի, բայց հիմա երեք զաւակներու մայր եմ եւ շարունակ զբաղուած:
Ուրեմն եթէ այսպէս կ'ուշացնեմ նամակներս՝ ներէ ինծի եւ մի կարծեր թէ քեզ մոռցած եմ կամ սիրելէ դադրած։
Ես ոչ միայն չեմ մոռցած քեզ, այլ նոյնիսկ զաւակներուս սորվեցուցած եմ սիրել իրենց հեռաւոր քեռին:
Սարգիսը միշտ քու մասին կը խօսի եւ կ'ըսէ որ «Երբ քեռիս գայ ես մեծ պիտի ըլլամ եւ դպրոց պիտի երթամ»․ իսկ Զապէլը արդէն սկսած է դպրոց երթալ եւ կ'ուզէ գրել սորվիլ որ Ամերիկայի քեռիին նամակ գրէ:
Սիրելիս, հայրդ քու կարօտով մեռաւ, եւ մայրդ ծերացած՝ իր օրերը արցունքով կ'անցնէ։ Իր արտասուքները մեր ալ սիրտը կը ծակեն։
Ինչո՞ւ այսչափ երկար կը մնաս այդ երկրին մէջ:
Ամէն մարդ բաղդ չգտներ Ամերիկայի մէջ:
Բաղդը ինչպէս շատերուն քեզի ալ չէ ժպտած, եկուր գոնէ խեղճ մայրիկիդ վերջին օրերը քաղցրացուր, մխիթարէ զինքը եւ մեզ ալ երջանիկ ըրէ:
Քեռայրդ ալ կը խնդրէ որ ճար մը գտնես եւ հայրենիքդ վերադառնաս. ինքը խանութ մր ունի, թերեւս մէկտեղ աշխատելով աւելի ընդարձակէք գործը:
Հօրեղբայրս, հօրաքոյրս եւ մօրաքոյրս ամբողջ ծերացած են եւ չմեռած կը փափաքին քու վերադառնալդ տեսնել:
Անշուշտ կը յիշես, եղբայր, անոնք որքան կը գուրգուրային մեր վրայ, քանի զանոնք տեսնեմ ես դեռ ինքզինքս պզտիկ աղջիկ մը կը կարծեմ. միեւնոյն գուրգուրանքը կը տածեն մեզի Համար:
Եկուր եւ վայելէ անոնց սէրը եւ վստահ եմ որ հին տարիները ետ դարձած պիտի տեսնես եւ պատանիի մը պէս ինքզինքդ թարմ պիտի զգաս:
Բաւական ատենէ ի վեր դուն ալ նամակ չես գրած:
Երբ նամակներդ այսքան ուշանան՝ սուգեր կը պատեն մայրիկս, կ'երթայ սնտուկդ կը բանայ գիրքերդ կը հատբուրէ եւ հին նամակներդ կարդալով արցունք կը թափէ։
Ես երբեք չեմ հաւատար որ քու սիրտդ քարացած է, եղբայր:
Եկո՛ւր շուտով, այլեւս մի՛ ուշանար. չոր հաց մը այս տեղ ալ կը ճարես:
Գիտեմ, եղբայր, հարստութիւն պիտի չկրնաս բերել, բայց ամբողջ մեր գերդաստանին եւ ազգականներուն ժպիտ պիտի բերես, երջանկութիւն պիտի բերես, լոյս պիտի բերես որ աշխարհի բոլոր հարստութիւններէն շատ աւելի կ'արժէ:
Չես գիտեր թէ որչա՜փ արցունք պիտի չորցնես։
Ուրեմն մի՛ ուշանար, եկու՛ր քու սիրելիներուդ:
Քեզ սպասող Քոյրդ ԶՄՐՈՒԽՏ
ԵՂԲՕՐ ՊԱՏԱՍԽԱՆԸ
Սիրելի քոյրս,
Բառ չեմ կրնար գտնել բացատրելու այն հաճոյքը որ զգացի երկար լոութենէդ ետք վերջին նամակդ ստանալով:
Քոյրս, դուն քու սիրելիներուդ մէջտեղ, ընտանեկան քաղցր յարկի տակ ըլլալով չես կրնար երեւակայնլ թէ նամակ մը սիրելիներէ որչափ քաղցրութիւն կը բերէ մեզի պէս թափառականներուն։
Մանաւանդ ինծի համար քու նամակդ գարնանային առաւօտեան մը պայծառութիւնը կը բերէ։
Կ'ըսես որ նամակդ այսչափ ուշացնելուդ պատճառը զանցառութիւն կամ մոռացում չէ, այլ բազմազբաղ մօր մը վիճակը:
Սիրելիս, ես երբեք մտքէս անգամ չեմ անցներ թէ դուն կրնաս զանցառու ըլլալ եւ կամ կրնաս զիս մոռնալ:
Կը հասկնամ թէ ինչպէս օրերդ կ'անցնին, մանուկները տան մէջ զբաղած կը պահեն, ամէն օր նորութիւեներ կը բերեն, երբեմն երջանկութիւն երբեմն մտահոգութիւն, ու այսպէս շաբաթներ եւ ամխսներ կը սահին կ'անցնին, եւ յանկարծ կը մտաբերես որ եղբօրդ չես գրած. թերեւս շատ ուշացած ըլլալուն կ'սպասես նոր նամակի մը:
Ինծի համար աշխարհի վրայ գրեթէ ոչ մէկ բան մնացած է՝ բացի հեռաւոր հայրենիքիս մէջ սիրելիներէս։
Ա՛հ, միայն թէ գիտնայիր որքան ձեր ամենուն կարօտը կը վառէ սիրտս:
Ես կը սիրեմ խանդաղատանքով մայրիկս՝ որ ծերացած Է այլեւս. կը սիրեմ քոյրս՝ որ իմ անարժան անունս իր զաւակներուն կը սորվեցնէ եւ անոնց գուրգուրանքի քաղցր բառերը կը ղրկէ․ կը սիրեմ քերորդիներս՝ որ իրենց մանկական գողտրիկ զգացումներով իրենց չճանչցած քեռին կը սիրեն. կը սիրեմ հօրեղբայրս, մօրաքոյրս եւ հօրաքոյրերս՝ որ հակառակ իմ այսքան ատեն հեռաւոր երկիրներ թափառելուս, չեն դադրած զիս իրենց սիրոյն եւ գուրգուրանքին առարկան դարձնելէ։
Սիրելիս, ես ալ կը տենչամ վերադառնալ եւ մեր սիրելի ծերունիներու ու մանկիկներուն միջեւ հին օրերու քաղցրութիւնները վայելել: Բայց ի՞նչպէս բացատրեմ. ես որոշ նպատակի մը համար եկած էի, երիտասարդութեանս ամենաթանկագին եւ խանդավառ օրերը այստեղ գեղեցիկ յոյսերով անցուցի:
Հիմա ամէն յոյս կորսնցուցած եմ, փայփայած գաղափարներէս ոչ մէկը կրցայ իրագործել:
Ես իմ նպատակակէտէս աւելի հեռու եմ հիմա քան նոր եկած ատենս։
Եթէ քեռիս ողջ մնար բաղդս տարբեր պիտի ըլլար. Այս վիճակին մէջ ի՞նչպէս վերադառնամ, ի՞նչ բերեմ ձեզի:
Անյաջողութիւնները ընկճած են զիս: Թէեւ ամէն տեսակէտով պարտուած եմ եւ լքումը կը տիրէ վրաս, բայց հպարտութիւնս եւ առնական արժանապատութիւնս չեմ կորսնցուցած։
ՉԷ, սիրելի քոյրս, այսպէս աղքատ չեմ կրնար դառնալ. խեղճ մօրս աւելի մտահոգութիւն պիտի ըլլամ այսպէս քան մխիթարանք:
Դուն սփոփէ զինքը եւ վստահացուր որ իր սէրը միշտ իմ լաւագոյն հարստութիւնը կը մնայ։
Այլեւս սպանիական դղեակներու ծրագիրը մէկդի թողուցած եմ եւ ասկէ վերջ ամբողջ ջանքերս պիտի թափեմ վերադարձի պատրաստութիւն տեսնելու, այնպիսի պատրաստութիւն մը՝ որով ուրիշներու երես նայելու ամօթահար չըլլամ:
Այդ բանը որչափ ատեն կ'առնէ չեմ գիտեր. գոնէ երեք տարի մը եւս աշխատելու եմ։
Վստահ եմ որ մայրս նոր քաջութնամբ մը այդ երեք տարին ալ կ'անցնէ ու վերջապէս մենք ամէնքս ալ կը միանանք մեռնելէ առաջ:
Սիրելի քոյրս, նամակդ ստանալու ուրախութիւնս եւ տխուր տողերուդ յարուցած յուզումը միտքս բոլորովին մթնցուցած են։
նպատակս էր լաւ նամակ մը գրել քեզի. բայց կը տեսնեմ որ գրածս ուզածէս բոլորովին տարբեր բան մը եղած է:
Փորձուեցայ պատռել նետել, սակայն լաւագոյնը գրելու տրամադրութիւն եւ կարողութիւն չզգալուս, եւ չուզելով աւելի ուշացնել նամակս՝ քեզմէ կարելի եղածին չափ շուտով նորէն լսելու համար, որոշեցի ղրկել այս։
Եղբայրդ,
ՕԳՏԱԿԱՐ ԱՌԱՋԱՐԿ ՄԸ
Սիրելի Արամ,
Իմ ջերմ բաղձանքս Է ապրիլ իբրեւ լաւ Հայ եւ ըլլալ Միաց. նահանգներու լաւ քաղաքացի:
Հայերէնը կը սիրեմ Հայու խանգաղատանքով, իսկ Անգլիէրէնը կը սիրեմ սորվիլ թէ քաղաքացիական պարտականութնամբ եւ թէ իր արժանիքին համար:
Քեզի ասկէ վերջ Անգլիերէն նամակ պիտի գրեմ եւ կը փափաքիմ որ դուն ալ Անգլիերէն պատասխանես․ օգտակար կ'ըլլայ թէ քեզի եւ թէ ինծի:
Դուն դարոցի մէջ կանոնաւոր դաս առած եւ սորված ես, ես ալ այս տեղ կեանքի դպրոցին մէջ, քիչ մը գործարանին մէջ, քիչ մը երեկոյեան դպրոցներու մէջ, եւ քիչ մըն ալ եկեղեցիներու մէջ, եւն։
Անգլիերէն լեզուն ուժ մըն է եւ յաջողութեան միջոց մը:
Իբրեւ գործաւոր զայն լաւ սորվելու եւ կատարելագործելու դիւրութիւն չունիմ, բայց քանի որ միտքս դրած եմ ձեռքէս եկած ջանքը թափել լեզուին տիրանալու համար՝ ամէն պատեհութիւն սիրով պիտի ողջունեմ:
Ուստի քեզի հետ թղթակցիլ ոչ միայն մտերմական առանձին հաճոյք մը պիտի ըլլայ ինծի, այլ նաեւ ուսումնական միջոց մը:
Այս նամակս առաջին փորձը թող ըլլայ այդ ուղղութեամբ։
Սիրալիր բարեւրով Քուկդ՝ ՏԻՐԱՆ ՑՈՎՍԷՓԵԱՆ։
ՍԻՐԱՅԻՆ ՆԱՄԱԿՆԵՐ
ԵՐԻՏԱՍԱՐԴ ՄԸ ԿԸ ՓԱՓԱՔԻ ԾԱՆՕԹՈՒԹԻՒՆ ՄՇԱԿԵԼ ՕՐԻՈՐԴԻ ՄԸ ՀԵՏ
Յարգելի Օրիորդ,
Կը ներէ՞ք այս համարձակութիւնը անծանօթ անձնաւորութեան մը՝ որ խորին յարգանքով կը փափաքի ծանօթութիւն մշակել ձեզի հետ։
Ձեր հօրեղբօր հետ իմ ունեցած երկար մտերմութիւնս եւ սենեկակցութիւնս, եւ այդ առիթով ձեր հօր հետ իմ փոխանակած քանի մը նօթերը ինծի այն փաղաքշող կարծիքը կուտան թէ իմ անունս բոլորովին նոր չէ ձեզի համար:
Յարգելի օրիորդ, առանց գիտնալու պանդուխտի մը կեանքը՝ օտար երկրի մը մէջ, չէք կրնար չմտածել իբրեւ տարօրինակ երեւոյթ մը այս իմ փորձի նկատմամբ:
Ես կանուխէն որբ մնացած եմ եւ չեմ գիտեր մօր մը գգուանքը եւ քրոջ մը գուրգուրանքը:
Կ'երեւակայեմ թէ որչափ երջանիկ պիտի ըլլայի եթէ թղթատարութիւնը ինծի ալ պարբերաբար նամակներ բերէր մօր մը կամ քրոջ մը կողմէն, ու ես փոխադարձաբար գրի առնէի եւ ղրկէի իմ լաւագոյն խորհուրդներս եւ զգացումներս։
Կ'զգամ, բայց չեմ կրնար արտայայտուիլ:
Սրտիս մէջ կ'զգամ այն պարապը որ մայր մը կամ քոյր մը կրնայ լեցնել:
Ձեր ազնիւ նկարագրի եւ բարձր մտայնութեան մասին յաճախ լսած եմ ձեր հօրեղբօր կողմէն եւ ձեր լուսանկարը իր սենեակին մէջ ինծի կը ներշնչէ միեւնոյն գաղափարը:
Ուստի ձեր բարեկամութիւնը շահելու փափաքը անդիմադրելիօրէն աճած է իմ մէջ. եւ ահա տեղի տալով այդ փափաքին կը գրեմ ձեզի:
Կը խոստովանիմ որ այս առաջին նամակն Է կը գրեմ օրիորդի մը եւ կ'զգամ որ կեանքի ամենագեղեցիկ մենաշնորհներէն մէկն Է այն։
Այն պարապը որ սրտիս մէջ կը տիրէ պիտի լեցուի այսպիսի բարեկամութեան մը մշակումով:
Թերեւս այս իմ համարձակութիւնս իմ կարծածէս շատ աւելի մեծ յանդգնութիւն մըն է, եւ կը յուսամ դուք պիոի ներէք ինծի վստահ ըլլալով լաւագոյն դիտաւորութեանս մասին:
Ընդունեցէք, ազնիւ օրիորդ, իմ խորին յարգանքի հաւաստիքը: Ձերդ անկեղծօրէն,
ՊԱՏԱՍԽԱՆԸ
Կարին, Նոյ․ 5, 19--
Յարգելի Պարոն,
Ձեր Հոկտեմբեր 6 թուակիր նամակը ինծի հասած Է գրեթէ շաբաթ մը առաջ:
Հօրեղրբօրս նամակերրուն մէջ ձեր անունին արդէն հանդիպած էի։
Այն իրողութիւնը՝ որ հօրեղբայրս ձեր մէջ այնքան գնածատուած բարեկամութիւն մը գտած է՝ ապացոյց մըն է ինծի համար ձեր ազնիւ եւ շիաակ նկարագրին:
Ձեր նամակը ինծի պատիւ մը կը սեպեմ, եւ որուն համար ձեզի իմ անկեղծ շնորհակալիքս կը յայտնեմ:
Եթէ իմ թղթակցութիւնս կրնայ արժէք մը ունենալ եւ կամ ձեզի օգտակար ըլլալ՝ չեմ ուզեր այդպիսի թեթեւ ծառայութիւն մը մերժել:
Միայն թէ իբրեւ անփորձ աղջիկ մը ծնողացս կարծիքը հարցուցի, որոնք առարկելի չգտան այսպիսի թղթակցութիւն մը , մանաւանդ քանի որ հօրեղբայրս ձեզ այնքան լաւ կերպով յանձնարարած էր իրենց։
Դժբաղդաբար ես ոչ լաւ գրող եմ եւ ոչ ալ լաւ դիտող․ ինծի կը թուի թԷ մեր քաղաքին մէջ հետաքրքրական ոչինչ կայ գրելու, թերեւս կայ եւ չեմ տեսներ:
Դիտելու ընդունակութիւն չունիմ թերեւս, եթէ նոյն իսկ ունեցած ըլլայի չէի կրնար զարգացնել՝ հայ աղջիկներու սահմանուած նեղ միջավայրի հետեւանքով։
Դուք անշուշտ այդ տարօրինակ աշխարհի մէջ շատ բաներ կը տեսնէք, կը լսէք, եւ կը կարդաք․ եւ հետեւասէս դուք շատ աւելի բաներ պիտի ունենաք ինծի գրելու:
Այս նամակը կը ղրկեմ հօրեղբօրս գրած նամակիս մէջ ներփակ:
Մեր ընտանեկան լուրերը գրած եմ իրեն, անշուշտ ան ձեզի կը պատմէ, եթէ կը հետաքրքրուիք այդպիսի աննշան պարագաներով:
Յաջողութիւն մաղթելով ձեզ՝ կը մնամ, Խորին յարգանքով,
ՔԱՆԻ ՄԸ ԹՂԹԱԿՑՈՒԹԻՒՆՆԵՐԷ ԵՏՔ ՍԻՐՈՅ ԶԳԱՑՈՒՄ ԿԸ ՅԱՅՏՆԷ
Սիրելի Օր․ ----,
Թոյլ կու տա՞ս ինծի այս անգամ հնազանդելու իմ սրտի զօրաւոր ձայնին եւ գրել քեզի այն բառերով որ հոգիիս խորերէն կուգան եւ որոնք այլեւս չեմ կրնար զսպել:
Սիրելիս, այս առաւօտ կանուխ արթնցայ անգամ մը եւս կարդալու նամակդ. առաւօտեան քաղցր լոյսով:
Երկինքը հիմա պայծառ է եւ ոսկեղէն արեւը, անսովոր այստեղի Ապրիլ ամսի մէջ, ծագելով երջանկութիւն ու ժպիտ կը սփռէ։
Բայց քու նամակդ աւելի թափանցող լոյս ունի հոգիիս համար։
Արդեօք կը մեղաղդրե՞ս զիս թղթակցութեանս ոճը այսպէս յանկարծ փոխուած տեսնելով, եւ կամ արդե՞օք կանուխ կը գտնես զայն:
Երբ սէրը կը խօսի՝ սովորական հաշիւները կը լռեն։
Սիրտս այնքան զեղուն Է որ չեմ կրնար այս բացառիկ րոպէի մէջ իմ զգացումներուս ելք մը տալ․ մինակ պիտի ըսեմ որ իմ երջանկութիւնս քու ձեռքդ է. իսկ իմ լաւագոյն տենչանքս է քու երջանկութեան նուիրուիլ:
Սուլիչները , շոգիի այդ ձայները արդէն զիս գործի կը կոչեն, ուստի պէտք է վերջացնեմ գիրս: Բայց, սիրելիս, վստահ եղիր որ սիրոյ ամենամաքուր զգացումներս երբեք պիտի չվերջանան։
Սպասելով քու ցանկալի նամակներուն՝ Քուկդ անկեղծօրէն ,
ՊԱՏԱՍԽԱՆԸ
Ազնիւ Պն. ---,
Ձեր նամակը զիս այնպէս յանկարծակիի բերաւ որ անկարելի կ'զգամ ոեւէ բան գրել։
Ձեր անկեղծութնան մասին կասկած չունիմ եւ ամբողջ սրտով կը բաղձամ ձեր երջանկութիւնը. բայց ես վստահ չեմ թէ իսկապէս կրնամ ձեզ երջանիկ ընել:
Խնդիրը շատ լուրջ է եւ վտանգաւոր․ մենք իրար չենք ճանչնար, թերեւս դուք չկարենաք գտնել իմ մէջ այն յատկութիւնները՝ որ ձեր իտէալը կը կազմեն:
Ներեցէք ինծի այս բնական անկարողութեան համար՝ որ կ'արգիլէ զիս աւելի գրելէ:
Կը յուսամ ես ոեւէ պատճառով առիթ չեմ տուած ձեր բարոյական տառապանքին։
Լաւագոյն բաղձանքներով, Ձերդ անկեղծօրէն,
ՕՐԻՈՐԴԸ ԿԸ ՀՐԱՒԻՐԷ ԱՄԵՐԻԿԱ ԱՅՑԵԼԵԼ
Սիրելի Օրիորդ,
Երբ զգացումները զօրաւոր են բառերը շատ տկար են, ուստի չեմ կրնար իմ երջանկութիւնս եւ տառապանքս բացատրել ձեր վերջին նամակի առթիւ:
Ես վստահ եմ որ իմ բոլոր իտէալ յատկութիւնները պիտի գտնեմ ձեր մէջ. այդ մասին պատրաստ եմ ամէն «վտանգ» յանձն առնել:
Բայց Կ'ընդունիմ որ սիրոյ առաջարկ մը ընելու չափ ծանօթ չէի ձեզի:
Ուստի յանուն մեր անկեղծ բարեկամութեան եւ ազնիւ թոյլտուութեամբ ձեր հօրեղբօր՝ ձեզի կը ղրկեմ իբրեւ նուէր քառասուն ոսկիի փոխ-գիր մը, որպէսզի պտոյտի համար Ամերիկա գաք եւ՝ ձեր հօրեղբօր մօտ պաշտպանութիւն գտնելով՝ ուտումնասիրէք այս միջավայրը եւ մօտէն ճանչնաք մէկը որ ձեր պաշտողն է:
Կը յուսամ այս խնդիրքս չէք մերժեր:
Ձեր ազատութիւնը ոչ մէկ նկատումով պիտի սահմանափակուի այստեղ:
Եթէ իմ մէջ չգտնէք ձեր բաղձացած մարդը, այն ատեն իմ միակ տենչանքս պիտի ըլլայ ձեր երջանկութիւնը եւ պզտիկ տեղ մը ձեր բարեկամութեան մէջ:
Ձեր հօրեղբայրն ալ պիտի գրէ ձեզի եւ ձեր այստեղ գալու մասին կարգադրութիւններ պիտի ընէ։
Ձերդ ճշմարտօրէն,
Երկար Լռութիւնը Խզող Նամակ մը
Սիրելի Զաւէն,
Ամբողջ երեք տարի է որ քեզի չեմ գրած:
Կը յիշես անշուշտ որ երբ Ամրերիկա նոր հասայ յաճախ եւ երկար կը գրէի:
Նոր աշխարհի նորութիւնները անսահման նիւթ կը մատակարարէին գրելու, եւ ես զօրաւոր փափաք մը կ'զգայի քեզ հաղորդակից ընելու՝ բոլոր այն բաներու նկատմամբ որ, մերինէն բոլորովին տարբեր այս աշխարհի մէջ, իմ ուշադրութիւնս կը գրաւէին:
Բայց կեանքը ահաւոր դառնութիւններ ունի այս երկրի մէջ, դառնութիւններ՝ որոնց դիմագրաւելու են բոլոր այն օտարականները որ այս սոսկալի եռուզեռին մէջ կը նետեն իրենք զիրենք, ապբուստ մը հայթայթելու, կամ իրենց արկածախնդրութեան բնազդին գոհացում տալու, եւ կամ երազած իտէալներն հետապնդելու ազատութիւնը գտնելու համար։
Կարդացե՞ր էք Էտկար Ալէն Փօի «Էլտօրատօ»ն, այն սիրուն ոտանաւորը, որուն մէջ կը նկարագրուի զուարթ ասպետ մը՝ որ կը ծնրանայ իխոյզ Էլտօրատօին , առասպելական հարստութեան երկրին:
Բազմաթիւ ասպետներ, բարոյական կամ նիւթական հարստութեան խուզարկուներ , յուսալից եւ զուարթ, կու գան այս Էլտօրատօն, կ'իյնան հոսանքի մը մէջ. ոմանք կը կորսուին, իսկ ոմանք, երբ իրենք զիրենք գտնեն, արդէն ծերութեան ստուերը պատած կը տնանեն իրենց շուրջ:
Երեք տարիներ այդ հոսանքը զիս ալ տարաւ, նետելով զիս մէկ քաղաքէն միւսը , մէկ գործարանէն միւս գործարան, անգործութենէն՝ տաժանելի բայց չվճարող զործերու յուսախաբութիւնը։ Երեք երկար տարիներ այդ հոսանքին մէջ կորսնցուցած էի ինքզինքս, որով գրելու ոչ միտք ոչ ալ սիրտ մնացած էր վրաս:
Եթէ չեմ սխալիր ամենավերջին նամակիդ քարտով մը պատասխանեցի, յոյս յայտնելով քիչ ատենէն երկար նամակ մը գրել․ բայց ահա յանկարծ կը տեսնեմ որ երեք երկար տարիներ անցած են անկէ ասդին եւ ես տակաւին նոր կ'սկսիմ գրելու։
Երբ այդ քարտը գրեցի, արդէն ինկած էի այդ անկայուն վիճակի մէջ, բայց յոյս ունէի լաւագոյն օրերու արշալոյսին , որ մինչեւ այսօր չէր բացուած:
Այսօր տակաւին ի վիճակի չեմ զգար երկար գրելու. այնքան բաներ ունիմ ըսելիք որ չեմ գիտեր ինչպէս սկսիմ եւ ինչպէս վերջացնեմ։
Երկու օրէ ի վեր կ'աշխատիմ միտքս ամփոփել եւ որոշ կարգով մը պատմել երեք տարուան կեանքս, բայց չեմ յաջողիր որոշ եզր մը գտնելու։
Անշուշտ միտքս իր բնականոն վիճակը կ'ստանայ եւ մինչեւ այս նամակիս պատասխանը առնեմ ընդունակ կ'ըլլամ գրելու բոլոր այն փորձառութիւնները՝ որոնց մէջէն անցայ:
Այս նամակը կը գրեմ քեզի ըաելու՝ թԷ քեզ չեմ մոռցած, հին օրերու յիշատակները չեն մարած յիշողութեանս մէջ, եւ թէ՝ վերջին տարիներու դառնութիւնները թօթուելով վրայէս՝ մանկութեան օրերու քաղցրութիւնները կ'ուզեմ վայելել:
Առ այժմ սա չափ ըսեմ որ երկու շափաթէ իվեր իբրեւ հաշուակալ կ'աշխատիմ երկաթի մեծ գործարանի մը օֆիսին մէջ։
Գործս հաւանութիւն կը գտնէ եւ կը յուսամ քիչ ատենէն աւելի լաւ վարձատրուիմ։
Իրիկուան դպրոցները պիտի շարունակեմ մեքենական չափագիտութիւն սորվելու:
Գրէ ինծի երկար, վստահ եմ որ քու միտքդ աւելի թարմ է եւ աւելի դիւրութեամբ կրնաս գրել երեք տարուայ կեանքիդ ու կատարած գործերուդ մասին:
ի՞նչ կ'ընես հիմա եւ ի՞նչ վիճակի մէջ կը գտնուիս:
Գրէ մանրամասնութեամբ․ պէտք է գիտնաս որ ամէնաաննշան դէպքերը կամ խօսակցութիւնները մեծ հաճոյքով պիտի կարդացուին իմ կողմէ։
Ես ալ կը խոստանամ երկար ու երկար գրել։
Հիմա ինծի կը թուի որ պիտի չկրնամ գրել մինչեւ որ կարօտակէզ սիրտս ամոքով նամակ մը չստանամ քեզմէ։
Հայրենի լուրերուն այնքան անօթի կ'զգամ ռր բամբասանքներն անգամ պիտի լափեմ:
ՊԱՏԱՍԽԱՆ
Սիրելի Սեդրակ,
Հոկտեմբեր 5 թուակիր նամակդ գեղեցիկ անակնկալ մը եղաւ թէ՛ ինծի եւ թէ ամբողջ ընտանիքին։
Յաճախ կը խօսԷինք քու մասին եւ կը զարմանայինք որ քեզմէ ոեւէ նամակ չէինք ստանար:
Երեք տարի առաջուան քարտդ իսկ պահած եմ. երբ նամակդ կարդացի, փնտոեցի եւ գտայ զայն․ վրան ոչ հասցէ կար ոչ ալ թուական, միայն նամակատան դրոշմէն յայտնի էր որ Պօսթօնէն ղրկուած էր:
Երկար ատեն սպասելէ եւ ակնարկուած նամակը չստանալէ ետք, քանի քանի անդամ կ'ուզէի ինքս գրել, բայց հասցէ մը չունէի:
Հին հասցէդ չէի կրնար գործածել, որովհետեւ Պօսթօնէն հեոանալիքդ յայտնած էիր:
Թէեւ այսչափ ատեն լուռ մնացիր, ես երբեք յոյսս չէի կորսնցուցած քեզմէ լսելու մասին:
Գիտէի որ նոր աշխարհի աննպաստ պայմաններու մէջ կը մաքառէիր, եւ վստահ էի որ երբեք կորովդ ու քաջութիւնդ պիտի չկորսնցնէիր, ու վերջապէս պիտի ապահովէիր այնպիսի վիճակ մը՝ որուն մէջ խաղաղ կերպով պիտի հետապնդէիր նպատակդ:
Քանի նամակ չէի ստանար այնքան պայքարին սաստկութիւնը կը գուշակէի:
Երբ երէկ նամակդ ստացայ, ուրախութեանս աահման չկար. շուտով վազեցի տուն եւ լուրը անհամբերութեամբ հաղորդեցի․ օրը մեզի համար տօնախմբութիւն մը եղաւ։
Եթէ ձեր ընտանիքը քաղաք եղած ըլլար անպատճառ հացկերոյթ մը կ'ունենայինք միասին:
Ասկէ գրեթէ տարի մը առաջ միայն ձեր հայրը քաղաք եկած էր, երկու օր մեր տունը անցուց, միշտ ձեր վրայ կը խօսէինք:
Հասցէդ ինք ալ չէր գիտեր, որովհետեւ միշտ քարտերով լուր տուած էիր թէ մնայուն հասցէ մը չունէիր:
Անշուշտ այս անգամ ինչպէս ինծի նոյնպէս իրենց գրած ես:
ԵթԷ գիւղ գացող մէկը ըլլայ նամակ ստանալուս ուրախութեան լուրը կը հաղորդեմ:
Նամակդ թէեւ անակնկալ մըն էր եւ շատ ուրախացուց մեզ, բայց մեր փափաքած չափով երկար չէր․ կրկին ու կրկին կը կարդամ, միշտ րոպէէ մը կը լմննայ։ Ուստի այս նամակը այաօր անմիջապէս կը գրեմ՝ քեզի գրելու հաճոյքը նորէն վայելելու, այնքան երկար ատեն անկէ զրկուելէ ետք, եւ խոստացած երկար նամակդ կարելի եղածին չափ շուտ ստանալու:
Տեւական գործ մը գտնելէ անմիջապէս ետք ինծի գրելդ կը գնահատեմ, որովեետեւ գիտես որ ես եւ ամբողջ մերինները որչափ ուրախ կ'ըլլանք յաջողութեանդ լուրէն։
Շնորհակալ եմ որ մեզ այսպէս կ'ուրախացնես։
Բայց հայրս եւ մայրս ինծի հետ կը բողոքեն նեղ օրերուդ ցաւերուն մեզ մասնակից չընելուդ համար:
Գիտեմ որ քեզի չէինք կրնար օգենլ, բայց մեր համակրանքի եւ սիրոյ բառերով թերեւս վհատեցնող պարագաներուդ մէջ բարոյական ուժ մը տայինք:
Գիտեմ նաեւ որ կան ժամանակներ՝ երբ մարդ տրամադիր չզգար անզօր բառերու ունկնդրելու․ ինչ ալ ըլլայ, մեզ տեղեակ պահելու էիր գիմագրաւած պայմաններուդ մասին:
Անշուշտ հիմա ինձմէն լուրեր կ'ակնկալես։
Մեր քաղաքական կացութնան մասին, անտարակոյս, թերթերու մէջ կը կարդաս:
Տնտեսական վիճակը աւելի ետ կ'երթայ, բայց հօրս եւ իմ աշխատութիւնը ընտանիքը կենդանի կը պահէ:
Ես կը շարունակեմ նախկին գործս:
Եթէ ընտանիքը ինձմէ կախում չունենար, ես ալ իմ բաղդս կը փորձէի եանքիներու աշխարհին մէջ. բայց ատոր մասին խօսիլ աւելորդ է:
Քաղաքը գրեթէ նոյն վիճակի մէջ է․ դուն ուրեք նոր տուն մը կը շինուի:
Երկու տարի առաջ բաւական մեծ հրդեհ մը պատահեցաւ վարի շուկային մէջ. դեռ մինչեւ չորս ամիս առաջ աւերակներու մաս մը լքուած մնացած էր, որովհետեւ տէրերը կարողութիւն չունէին շինելու:
Ոմանք գետինը ծախեցին դրամ ունեցողներուն, եւ այս կերպով նոր խանութներ շինուեցան, որոնք հիներուն վրայ հազիւ թէ առաւելութիւն մը ունենան։
Այդ տեղի փողոցը քիչ մը աւելի լայնցաւ։
Դպրոցները գրեթէ նոյն վիճակի մէջ են, նոր ուսուցիչ-տնօրէնը կարող մարդ մըն է, ընդհանրապէս ժողովուրդը կը սիրէ զինք:
Անցեալ տարի ուսուցիչներու մէջ այլանդակ անհամաձայնութիւն մը կար․ պատճառը դարձեալ Մ․ն էր, որ մարդու հետ ապրիլ չգիտեր:
Այս տարի ինք ուրիշ գործով կ'զբաղի եւ դպրոցը խաղաղ է:
Վերջին կաղանդի առթիւ դպրոցի սրահին մէջ լաւ ներկայացում մը տրուեցաւ որ շատ յաջող անցաւ:
Մեր Սեդրակն ալ մէջն էր եւ անառակ զաւակին դերը հրաշալիօրէն լաւ կատարեց:
Սեդրակը իր դերին մէջ անառակ էր, բայց իր դպրոցական եւ ընտանեկան կեանքին մէջ լաւ Է:
Մելքոնենց սրամիտ լաճը իր զօրաւոր մրցակիցն է, որ ատեն ատեն առաջնութիւնը կը խլէ իրմէ:
Երկուքը ընդհանրապէս հաւասար են կարգի մէջ։
Մելքոնեանը այդ ներկայացումին մէջ ծեր վաճառականի դերը ստանձնած էր, որ նոյնպէս յաջողութեամբ կատարեց:
Մեր դասընկերներէն վեց հոգի միայն մնացած են քաղաքի մէջ. մէկը, Յակոբեանը՝ ուսուցիչ է, Հիւսնեանը իր հօրը կ'օգնէ, Սարգիսը Մատթէոսեան վաճառատան մէջ գրագիր է, իսկ Վոցեան եղբայրները իւղի, ներկի, եւ մեքենական գործիքներու նոր խանութ մը բացին, որ բաւական յաջողակ Է:
Ասոնց մէջէն միայն Հիւսնեանը ամուսնացած է՝ գրեթէ մէկ ու կէս տարի առաջ:
Իր սիրային պատմութիւնը գիտես, հայրը միշտ կը պնդէր այդ ամուսնութեան դէմ, բայց վերջ ի վերջոյ տեղի տուաւ:
Ամոլը այս պահուս եօթը ամսուան մանչ զաւակի մը ծնողքն է։
Երկու ընտանիքներու յարաբերութիւնները շատ լաւ են հիմա:
Պզտիկ Սուրէնը այս տարի սկսաւ դպրոց երթալ. եթէ մանկապարտէզ մը ունենայինք անցեալ տարի պիտի ղրկէինք:
Հիմա գրերը կը ճանչնայ:
Հիմա պատմեմ թէ ինչպէս անցուցինք երէկ իրիկունը։
Իրիկուան համար մայրս քու սիրած կերակուրներդ պատրաստեց, քոյրս Նուարդ վարդագոյն ժապաւէններով զարդարեց պատկերդ, իբր թԷ քու անուանդ տօնը կը տօնէինք։
Սեդրակը ջութակ ածել սորված էր եւ կերակուրէն ետք քու սիրած երգերդ նուագեց:
Չեմ գիտեր թէ Սուրէնը քեզ կը յիշէ, որովհետեւ հազիւ երկուք ու կէս տարեկան էր երբ թողուցիր:
Բայց պատկերդ կը ճանչնայ, եւ քու անունդ կու տամ երբ հարցնենք:
Առ այժմ այսչափ:
Մեր ամէնուն ջերմ բարեւներով , Քուկդ միշտ ԶԱՒԷՆ ՄԱՐԿՈՍԵԱՆ
ԳՈՐԾԻ ԸՆՏՐՈՒԹԻՒՆ
Յարգելի Տիկին,
Ձեր խնդիրը իմ խորհուրդս ստանալու համար ձեր զաւկին ապագայ գործին մասին խիստ փաղաքշող Է ինծի, երանի թէ աւելի ատակ ըլլայի լիովին պատասխանելու:
Քանի որ ոչ մէկ մարդ կրնայ լաւ գործ ընել եթէ չ'ընէ ամբողջ իր սիրտով, թոյլ տուէք ինծի հարցնել թէ ձեր զաւակը մասնաւոր գործի մը կամ արհեստի մը ձգտումը ունի՞, եթէ ան կը փափաքի փաստաբան մը կամ բժիշկ մը ըլլալ, մի՛ փորձէք զինքը վաճառական մը ընել։
Ձեր նամակէն կը կռահեմ որ առեւտուրի համար փափաք ունի․ եթէ այդպէս է տուէք իրեն իր ուզած պատեհութիւնը, եւ վստահ եմ ան ձեզի պատիւ պիտի բերէ:
Եթէ աւելի դեռատի ըլլար պէաք էր սկսիլ իբրեւ օֆիսի տղայ, հոգ չէ թէ ինչ տեսակ գործ ընտրէր:
Այս կերպով առեւտրական կեանքի մանրամասնութիւնները պիտի սորվէր եւ մօտէն դիտելով ու քննելով շատ մը բաներ պիտի գտնէր որ իր ապագայ ասպարէզին մէջ իրեն օգտակար պիտի ըլլային:
Քանի որ այս նպատակին համար տարիքը անցած է, թող վաճառատան մը մէջ գործ մը առնէ մէկ կամ երկու տարուան համար, եթէ նոյն իսկ դրամ ունի ուղղակի գործ մը սկսելու համար․ որովհետեւ աւելի լաւ է մարդու մը ամար առանձին տան մը մէջ ծառայել մինչեւ որ կատարելապէս ծանօթանայ առեւտրական մանրամասնութեանց։
Այս կերպով շատ բարեկամներ կր վաստկի, եւ կը ծանօթանայ լաւագոյն սիսթԷմին եւ ամենէն շահաւոր տեղնրու մասին, եւ կը սորվի յաջող վաճառականի մը հարկ եղած յատկութիւնները:
Ձեր զաւկին համար առեւտուրի ճիւղ մը ընտրելու ատեն պէտք է առաջնորդուիք պատեհութիւններէն։
Ընդհանրապէս մեծաքանակ վաճառատուն մը նախընտրելի է փոքրաքանակէն: Եւ անհրաժեշտ արտադրութիւններու առեւտուրը աւելի աղէկ Է քան օրուան մօտայէն եւ քմահաճոյքէն կախում ունեցող նիւթերու առեւտուրը։
Տեղը, դրամագլուխը, եւ առաջանալու հեռանկարը նոյնպէս լուրջ նկատողութեան կը կարօտին:
Ձեզի համար անմիջական թոշակն մեծ նշանակութիւն ունենալու չէ:
Երբ որ ինքնիրեն համար առեւտուրի սկսի թող ձեր զաւակը գործադրէ հետեւեալ սկզբունքները․
Յաճախորդներուն՝ քաղաքավարութիւն,
Ինչքերու արագ յանձնում,
Ինչքերը իրենց իսկութնան համար ծախուին։
Հաստատ գիներ։
Կանխիկ գործառնութիւն՝ երբ գործնական Է:
Քիչ ապառիկ գնելու եւ թէ ծախելու մէջ:
Քաղաքավարութիւն, բայց հաստատութիւն՝ հաշիւներ հաւաքելու ատեն:
Հետեւլելով այս կանոններուն, եւ յիշելով որ ուղղամտութիւն, արագութիւն, եւ քաղաքավարութիւն ոեւէ գործի պահանջած ամենէն անհրաժեշտ յատկութիւններն են, ձեր զաւակը կրնայ՝ Ժամանակի ընթացքին մէջ` հասնիլ առեւտրական ամենաբարձր յաջողութեան:
Յուսալով ի սրտէ որ այդ բանը իրագործուի, կը մնամ Ձերդ յարգանօք
ԳԱՆԳԱՏ ԲԱՐՁՐ ԳԻՆԵՐՈՒ ՀԱՄԱՐ
Յարգելի Պարոն,
Ստացուած Է ձեր Մայիս 2 թուակիրը եւ ներփակ բեռնագիրը այն ապրանքներու՝ որ Ապրիլ 18ին ղրկուած են Մըրչընց Տիսփէչով։
Գիները բաղդատելով Յունուար 5ի հաշուեցուցակի մէջ նշանակուած գիներու հետ կը տեսնենք որ ½ սէնթ յաւելում մը կայ մետաքսեղէններու եւ բրդեղէններու վրայ, եւ որովհետեւ մեր ապսպրանքը նախկին տեսակի եւ որակի համար տրուած էր, կ'ենթադրենք որ սխալ մը եղած է մեր հաշուեցոյցը պատրաստելու ատեն։
Մեր առեւտուրը գլխաւորապէս օտարականներու եւ անոնց ընտանիքներու հետ Է, որոնք քաղաք կու գան իրենց գնումները ընելու․ անոնք-գնողներու այնպիսի դասակարգ մը կը ներկայացնեն՝ որոնց աչքերը լայնօրէն բաց են իրենց շահերուն համար:
Գիներու թեթեւ յաւելում մը պատճառ պիտի դառնայ կորսնցնելու այդպիսի յաճախորդներու մէկ մասը՝ եթէ ոչ ամբողջը. եւ քանի որ ստիպուած ենք մրցիլ ուրիշ խանութպաններու հետ այս քաղաքին մէջ, պէտք է որ ապրանքներուն գիները նուազագոյն չափով նշանակենք:
Քանի որ ապրանքները պիտի չհասնին մինչեւ ատեն մը, կը յուսանք կը շտկէք ոեւէ սխալ որ գտնէք մեր հաշուեցոյցին մէջ, որպէսզի կարող, ըլլանք զանոնք ծախել միեւնոյն գիներով որով հիմա կը ծախենք:
Ձերդ անկեղծօրէն,
ԳԱՆԳԱՏ ԱՊՐԱՆՔՆԵՐՈՒ ՈՐԱԿԻ ՄԱՍԻՆ
Տեարք,
Կը ցաւինք որ հարկադրուած ենք մեր դժգոհութիւնը յայտնել ձեր տունէն ստացուած ապրանքննրու վերջին հաշուեցուցակի մասին։
Առարկաներէն շատերը մեր ապսպրած օրինակներէն եւ պահանջուած որակէն շատ վար են:
Րէտինէ ապրանքները բոլորովին անպէտ են, հնութենէն փտտած ըլլալով. այդպիսի ապրանքները առեւտուրի հանել մեզ անդարմանելիօրէն պիտի վնասէր։
Ապրանքները կը պահենք ենթակայ ձեր հրահանգին եւ շնորհակալ պիտի ըլլանք եթէ խնդրին արագ ուշադրութիւն ընծայէք:
Ձերդ անկեղծօրէն,
ԱՊՐԱՆՔՆԵՐՈՒ ՄԵՐԺՈՒՄ
Յարգելի Տէր,
Փետր. 18ին ապասրած ապրանքներուս հասնելու լուրը ճիշտ հիմա ստացայ, բայց ժամանակին հասած չըլլալով զանոնք ծախելու պատեհուլթենէն զրկուեցայ, որովհետեւ յաճախորդներս նոյն նիւթերը գնեցին մրցակից տունէ մը: Ուստի ոչ միայն ապրանքներու վաճառքէն զրկուեցայ այլ նաեւ հաւանօրէն կարգ մը յաճախորդներէն։
Քանի որ այս եղանակին մէջ չեմ կրնար ծախել զանոնք եւ մինչեւ գալիք ձմեռ ալ չեմ կրնար պահել՝ ստիպուած եմ մերժել:
Ձերդ անկեղծօրէն,
ԳԱՆԳԱՏ ԱՌԱՔՄԱՆ ՍԽԱԼԻ ՄԸ ՀԱՄԱՐ
Տեարք,
Ձեր Մայիս մէկ նամակին պատասխանելով կ'ուզենք ձեզի իմացնել մեր զարմանքը որ ունեցանք երբ Ապրիլ 24ին մեր ապսպրած մուրճերու սնտուկը ֆրէյթով ղրկուած գտանք, մինչդեռ Էքսփրէսով ղրկել յանձնարարած էինք:
Ապրանքները, ինչպէս գիտէք, մեր ճիւղէն դուրս են. մենք ապսպրած էինք զանոնք դիւրութիւն տալու համար յաճախորդի մը՝ որուն ապրանքները այսօր շոգենաւով կը ղրկենք։
Եթէ ուզուտծ եղանակով ղրկէիք՝ անոնք հոս պիտի ըլլային ամենաուշը երէկ, որով բաւական ժամանակ կ'ունենայինք միւս ապրանքներուն հետ ղրկելու:
Քանի որ չեն եկած այլեւս զանոնք չենք կրնար զործածել, ուստի եւ չենք կրնար ընդունիլ:
Ձերդ անկեղծօրէն,
ԱՊՐԱՆՔՆԵՐԸ ՍՏԱՑԱԾ ԸԼԼԱԼՈՒ ՄԱՍԻՆ
Յարգելի Պարոններ ,
Ապրանքները Ապրիլ 18ի հաշուեցոյցին համաձայն երէկ հասան լաւ վիճակի մէջ եւ ամէն կերպով գոհացուցիչ են։
Շնորհակալ ենք ապսպրանքները ընտրելու մէջ ձեր ցոյց տուած բարի դատողութեան համար, ինչ որ կ'ապացուցանէ թէ մեր հրապարակի համար ամենէն յարմար ձեւերու եւ նմոյշներու մասին պայծառ հասկցողութիւն մը ունիք:
Յայտնելով մեր շնորհակալութիւնը ձեր ըրածին համար՝ վստահ ենք որ ապագային ալ պիաի շարունակէք գործադրելու միեւնոյն խնամքը թէ՛ ընտրութեան եւ թէ ծրարելու մէջ:
Ձերդ յարգանքով,
ԳԻՐՔԵՐՈՒ ԱՊՍՊՐԱՆՔ
Ֆրէզնօ, Քալ․ Մայիս 10, 1914:
Պն. Ի. Ա․ Երան,
795 Ուաշինկթըն Սթ․, Պօսթըն, Մէս․
Յարգելի Տիար,
Կը հաճի՞ք ինծի էքսփրէսով ղրկել վերջերս ձեր հրատարակած նամականին հետեւեալ գիրքերու հետ՝ որոնց արժէքը կը ղրկեմ ձեր գրացուցակի գիներուն համաձայն․
Ջրուցատրութիւն $ 1.50
Գրպանի Բառարան Անգ. Հայ. եւ Հայ․ Անգլ․ 1․00
Երգարան 1.50
Գործնական Առողջապահութիւն 75
Սեռային Առողջապահութիւն 1.00
Պատմ․ Հայ Գրականութեան 1.00
Վերը յիշուած Նամականին 1.00
Կոմս Մօնթէ Քրիսթօ 3.00
Գումարը $10․75
10% զեղչ` ըստ ձեր կանոնի 1․08
Ներփակ կը գտնէք $9.67
Ձերդ յարգանքով ,
ԳԱՆԳԱՏ ՆԱՄԱԿ ՉՍՏԱՆԱԼՈՒ ԱՌԹԻՒ
Թէեւ առժամաբար զրկուած եմ քու ընկերակցութեանդ հաճոյքէն, միեւնոյն ատեն չեմ կրնար հրաժարիլ յուսալէ որ այս զրկումի մէջ քիչ մը երջանկութիւն տաս ինծի քու կողմէ թղթակցութիւնը աւելի յաճախակի ընելով:
Ամբողջ չորս օրն անցած են եւ քեզմէ ոեւէ նամակ չեմ ստացած․ մտահոգութեան մէջ եմ որ մի գուցէ պատճառը հիւանդութիւն եղած ըլլայ:
Խնդրեմ, շուտ գրէ, եթէ ոչ հակամէտ կ'զգամ կռուելու քեզի հետ, իբրեւ մի ծոյլ աղջկան հետ, եւ կամ բացարձակապէս նախանձոտ պիտի դառնամ երեւակայելով որ աւելի համակրուած սիրահար մը իմ պաշտելի սիրուհիիա սէրը ինձմէն կը հեռացնէ։
Բայց ես վախ չունիմ:
Խիստ լաւ գիտեմ որ քու սրտի ներածին բարութիւնը թոյլ չտար խաղալու ռեւէ մէկու զգացումներուն հետ: Ուստի, յուսալով որ՝ այս թեթեւ կշտամբանքը լաւ իմաստով կ'առնես եւ եղածը կը դարմանես խիստ երկար նամակով մը՝ գրուած այնքան արագ որքան մատներդ կը ներեն, կը մնամ, սիրելի ------,
ԳԱՆԳԱՏ ԱՊՐԱՆՔԻ ՅԱՊԱՂՄԱՆ ՀԱՄԱՐ
Յարգելի Տիար,
Անցեալ Դեկտ. 16ին ձեզի ստիպողական նամակ մը ղրկեցի ապսպրելով ներփակուած ցանկի ապրանքները փութով ղրկել, որ դեռ մինչեւ հիմա չեմ ստացած, եւ ոչ ալ լսած եմ ձեզմէ առաքումի յապաղման պատճառներու մասին:
Այս յապաղումը զիս շատ նեղեց եւ հարկադրուեցայ քանի անգամ շուկայէն գնելու պէտք եղած ապրանքները բարձր գիներով եւ ծախելու առանց շահի, որպէսզի յաճախորդներս յուսախաբ չընեմ:
Այս վերաբերումը բոլորովին անսովոր Է, ուստի կը փափաքիմ բացատրութիւն մը ունենալ այդ մասին։
Եթէ ապրանքները չհասնին մինչեւ ամսոյս 26ը՝ հաճեցէք ապսպրանքը ջնջուած նկատել:
Ձերդ յարգանքով,
Գանգատ Ապրանքներու Ստորին Որակի Մասին
Յարգելի Պարոններ ,
Ստիպուած ենք յակամայս մեր յուսախաբութիւնը յայտնել ձեզ՝ ձեր վերջին անգամ ղրկած ապրանքները խիստ անգոհացուցիչ գտած ըլլալով:
Զանոնք քննելով այնքան գէշ գտանք որ չենք կրնար մեր յաճախորդներուն առջեւ հանել:
Զբաղումի այս շրջանին մէջ մեծ անպատեհութիւն մըն Է այս եւ շատ նեղութիւն կը պատճառէ:
Թէեւ մեր վստահութիւնը ձեր տան վրայ կը մնայ անյողդողդ, սակայն հարկադրուած ենք ձեզ տեղեկացնել որ եթէ ապրանքները չփոխէք եւ անոնց տեղը լաւագոյնները չղրկէք՝ մենք պիտի դադրեցնենք մեր բոլոր թղթակցութիւնը:
Խնդրելով անմիջական պատասխան մը եւ ապրանքները պահելով ձեր հրահանգին ենթակայ՝ կը մնանք,
Ձերը յարգանքով,
ԿԱՐԾԵՑՈՒԱԾ ԱՆՀՈԳՈՒԹԵԱՆ ՄԸ ԼՈՒՍԱԲԱՆՈՒԹԻՒՆԸ
Իմ ամենասիրելի Էտնա,
Որչա՜փ ցաւ կու տայ ինծի այն խորհուրդը թէ դուն զիս ընդունակ կարծած ըլլաս տատանուելու իմ քեզի հանդէպ ունեցած սիրոյս մէջ, եւ կամ դիտմամբ արհամարհոտ ըլլալու դԷպի մէկը՝ որուն վրայ կեդրոնացուցած եմ երկրային երջանկութեան ամբողջ ակնկալութիւնս:
Հաւատա ինծի, իմ ուշադրութիւնս դէպի Օր. Պօէնեան ուրիշ բան չէր եթէ ոչ սովորական քաղաքավարութիւն մը։
Իմ երկար եւ մտերմական ծանօթութիւնս իր եղբօր հետ, իր լաւ նկարագրի մասին ունեցած տեղեկութիւնս, եւ Կարինեաններու տան մէջ իր ոչ ընտանի ըլլալու հանգամանքը միակ պատճառներն էին որ աւելի ուշադրութիւն տուի իրեն քան որ պիտի տայի ուրիշ պարագաներու տակ:
Կը խնդրեմ որ հաստատ մնաս այն հաւատքի մէջ թէ իմ սէրս քեզի ճամար այնքան անյողդողդ է որքան իմ ցաւս մեծ՝ պատճառ ըլլալով այդպիսի կասկածի մը քու մէջ: Վստահ եղիր, սիրելի Էտնա, որ ես կը մնամ Քուկդ միշտ եւ անկեղծօրէն,
ՅՈՐԴՈՐԱԿԱՆ ՆԱՄԱԿՆԵՐ
ՀՕՐ ՄԸ ՆԱՄԱԿԸ
Սիրելի զաւակս,
Ամերիկա հասած եւ արդէն տեղաւորուած ես։
Նախորդ նամակովս քու ապահով ժամանումիդ լուրին մեզի տուած ուրախութիւնը բացատրեցի։
Այսօր կը գրեմ քեզ հայրական պարտք մը եւս կատարելու, այն է պանդուխտ զաւակի մը բարոյական կազդուրում տալ։
Ամերիկա երթալու փափաք ունէիր. ես եւ մայրդ թոյլ տուինք քեզ հեռանալ մենէ, որովհետեւ կը սիրէինք քեզ եւ կը սիրէինք քու ապագան, երկրորդ` վստահութիւն ունէինք քու տոկուն նկարագրի գեղեցիկ բարքի եւ առողջ կազմուածքի վրայ։
Տեղդ հասնելու համար անցուցած ճամբորդութիւնդ չափով մը արկածալից էր։
Առանց ոեւէ վտանգի հասար, այդ մասին ամէնքս ալ ուրախացանք:
Բայց յիշէ որ Ամերիկա վերջին նպատակակէտդ չէ։
Ամերիկայի մէջ նպատակիդ հասնելու միջոցը գտնել յուսացիր, եւ այդ կէտին հասնելու համար շատ աւելի երկար եւ վտանգաւոր ճամբորդութիւններ պիտի անցնես:
Ծովի կամ ցամաքի ճամբորդութեան արկածները մեր կամքէ անկախ են. այդաիսի արկածներուն զոհերը համակրանք եւ ցաւ կ'ազդեն. բայց բարոյական ճամբորդութեան զոհերը ամէնուն արհամարհանքին եւ նախատինքին կ'ենթարկուին. Թէեւ բարոյականով եւ կազմով զօրաւոր ես, բայց փորձութիւններն ալ զօրաւոր են:
Մարդ երբեք իր զօրութեան վրայ բացարձակ վստահութիւն ունենալու չէ, տկարութիւնը շատ անգամ անզգալաբար կը սողայ մեր մէջ, եւ եթէ զգոյշ չըլլանք՝ օր մը յանկարծ մենք արդէն պարտուած կը գտնենք զմեզ:
Սիրելի զաւակս, պանդուխտ նես. միայնութիւնը քեզի ծանր կու գայ եւ այդ վիճակին մէջ կրնաս դիւրութեամբ խաբուիլ կեղծ ժպիտներէ։
Ես լսած եմ որ գէշ կիները յաճախ կ'օգտուին պանդուխտներու այդ տկարութենէն եւ կը տիրեն անոնց սրտին, մտքին, եւ քսակին վրայ։
Այդպիսի անկում մը ոչ մէկուն գութը կը շարժէ:
Ուրեմն, զաւակս, այր մարդու տոկունութիւն ունեցիր, եւ միշտ յիշէ որ մեր գերդաստանին անունը շարունակ մաքուր մնացած Է. երբեք մի՛ ներեր քեզի այնպիսի տկարութիւն մը՝ որ ոեւէ կերպով կրնայ աղարտ մը բերել մեզի։
Այն յարգանքը որ մենք կը վայելենք մեզ ճանչցողներու շրջանակին մէջ՝ տարիներու եւ սերունդներու զոհողութեամբ շահած ենք. այդ մասին, վստահ եմ, դուն այնքան հպարտ կ'զգաս որքան ես:
Այդ բանը մեր միակ մխիթարութիւնն է այս աշխարհի վրայ, որ միշտ գնահատել պէտք է գիտնանք:
Ուրեմն ընտանեկան այդ ազնիւ հպարտութիւնը քու վահանդ թող ըլլայ ամէն տեսակ փորձութիւններու դէմ, եւ օր մը փայփայած նպատակիդ հասնելով վերադառնաս մեր գիրկը եւ մեզի երջանիկ ծերութիւն մը բերես՝ ոչ թէ ոսկիներով, այլ բարձր նկարագրով, վարկով եւ պատուով:
Սիրելի զաւակս, ես պէտք եղած հմտութիւնը չունիմ ուրիշ ուղղութիւնով յորդորներ տալու, բայց համոզուած եմ որ քու իմաստութեամբը շրջավայրիդ համաձայն քեզի ուղիղ ճամբան կ'ընտրես:
Յայտնելով իմ վստահութիւնը քու մասին՝ կը մնամ' ողջոյնի համբոյրներով, Հայրդ,
Կ'ԱՌԱՋԱՐԿԷ ԱՄՈՒՍՆՈՒԹԵԱՆ ՕՐԸ ՈՐՈՇԵԼ
Սիրելիդ իմ ---
Այն բերկրալի օրը՝ որուն համար տենչացած եմ իբրեւ երջանիկ վարձատրութիւնը մեր փոխադարձ հաւատարմութեան համար՝ շատ հեռու չէ, եթէ իմ ընելիք առաջարկս քու եւ ծնողքիդ հաւանութիւնը գտնէ. այն է թէ մեր ամուսնութեան արարողութիւնը տեղի ունենայ ամսոյս օրը --- Եկեղեցիին մէջ:
Կը յուսամ շուտով քեզ տեսնելու հաճոյքը պիտի ունենամ, այն ատեն կնանք խնդրոյ վրայ երկարօրէն խօսիլ: Բայց եթէ ինծի գրել ուզես՝ մեր հանդիպումէն առաջ, կրնաս համառօտակի յիշել թէ որոշած օրս քեզի եւ ընտանիքիդ համար յարմար է:
Յուսալով որ կարճ ատենէն առանձնաշնորհումը պիտի ունենամ ստորագրելու քու սիրալիր ամուսինդ, կը մնամ՝ Ամենաանկեղծ եւ նուիրուած նշանածդ ,
ՍԷՐԸ ԱՐՏԱՅԱՅՏՈՂ ՆԱՄԱԿ
Սիրելի Օր․ ----,
Ձեզի ներկայացուելու օրէն իվեր միտքս լեցուած Է միայն մէկ գաղափարականով, որ նոյնիսկ ձեր անձին գաղափարականն է, եւ իմ ամբողջ հոգիս այնքան առլցուած Է սիրոյ զգացումով որ խորհուրդներս բոլորովին շեղած են իմ առօրեայ զբաղումներէս:
Վարանում, երկիւղ, ոգեւորութիւն, եւ հազարումէկ յուզումներ յաջորդաբար տատանած են զիս, եւ այս զգացումները ջնջելու կամ զսպելու ամբողջ ջանքերս իդերեւ ելած են:
Այլեւս անկարող ըլլալով տոկալու անոնց ճնշումին՝ ձեզի կը դիմեմ եւ համարձակութեանա համար ձեր ներողութիւնը կը խնդրեմ:
Սիրելի Օր․ ---, դուք էք միայն պատճառը իմ ներկայ վշտի, եւ դուք պէտք է ըլլաք իրաւարարը իմ ճակատագրի, որովհետեւ ես աշխարհի ամենաերջանիկ կամ ամենադժբաղդ անձը պիտի ըլլամ՝ ըստ որում դուք փոխադարձէք կամ մերժէք իմ զզացումներս։
Բայց չեմ կրնար ընդունիլ այն տխուր չարագուշակութիւնը թէ ձերինին պէս այնքան փափուկ եւ այնքան մաքուր սիրտ մը կրնայ երբեք իմ ապագայ երջանկութեան հեռանկարներս վերջնական ոչնչութեան մատնել:
Ո՜հ, որքան կը տենչամ պզտիկ նախադասութեան մը հանդարատելու համար վրդոված հոգիս, եւ ձենէ կախեալ Է, սիրելիս, արտասանել այդ մոգական խօսքը:
Տուէք ինծի յուսոյ թեթեւ ճառագայթ մը, եւ այն պիտի ազատէ զիս մշտական անպատմելի անհանգստութենէ մը։ Եթէ զիս չէք սիրեր, գոնէ ըսէք թէ չէք ատեր։
Անհամբեր եւ ակնպիշ կ'սպասեմ ձեր պատասխանին եւ վստահ եմ որ պիտի ներէք այս բարբանջանքիս համար. որովհետեւ այնպիսի վիճակի մէջ եմ որ հազիւ թէ կրնամ խոհական միտք մը արտայայտել: Կը մնամ, սիրելի Օր․ ----. Ձեր հաւատարիմ սիրողը,
ՆՊԱՍՏԱՒՈՐ ՊԱՏԱՍԽԱՆ ՄԸ
Սիրելի Տիար,
Բաւական զարմացայ ձեր երէկուան նամակի ոճին համար: Թէեւ խորապէս կ'զգամ ձեր սիրոյ տաքութիւնը եւ լրջութիւնը, բայց իմ կարծիքով ձեր ծանօթութիւնը ինծի հետ այնչափ քիչ Է որ աւելի սերտ առընչութիւն մը կրնայ փոփոխութիւն առաջ բերել ձեր զգացումներու մէջ։
Այդ հաւանականութիւնը թող ըլլայ. դարձեալ եւ այնպէս ես շնորհակալ եմ ձեզի ձեր ըրած պատիւին համար եւ կը հաւատամ ձեր չափազանց փաղաքշող զգացումներու անկեղծութեանը․ եւ քանի որ մեր առաջին հանդիպումին իրիկունը ձեր ուշադրութիւնը ոչ անհաճոյ տպաւորութիւն մը թողուցած էր իմ վրայ՝ աւելի մտերմական յարաբերութեան մը արգելք չեմ տեսներ, որչափ որ խնդիրը իմ կամքիս հետ կապ ունի։
Այս կ'ըսեմ մէկ վերապահումով, այն է թէ խնամակալներս պէտք է հաւանին մեր տեսակցութեան, եւ որովհետեւ կ'ուզեմ յարմար առթիւ մը մօրս հաղորդել ձեր սիրոյ յայտարարութիւնը, քիչ ատենէն նորէն կը լսէք ինձմէ. բայց մինչեւ լսէք, խնդրեմ, պատասխան մի՛ տաք․ որովհետեւ նոր թղթակցութիւն մը կրնայ վտանգել իմ վարկս ծնողացս առջեւ, առանց ձեր նպատակին օգնելու:
Կը մնամ, սիրելի Տիար, Ձերդ յարգանքով,
ԵՐԻՏԱՍԱՐԴ ՄԸ ԱՄՈՒՍՆՈՒԹԻՒՆ Կ'ԱՌԱՋԱՐԿԷ
Ձեզի ծանօթանալու երջանկութենէս ի վեր ձեր հմայքը եւ ձեր կատարելութիւններուն յիշատակը անընդհատ մտքիս մէջն են. եւ թէպէտ կը սոսկամ առաջարկիս մերժում գտնելու ցաւագին խորհուրդով՝ այլեւս չեմ կրնար ծածկել այն զգացումը որ հոգիս ու միտքս կը չարչրկէ այս վերջին քանի մը ամիսներէ ի վեր։
Սիրտս ամբողջովին ձերն Է, անոր հետ հիմա համարձակօրէն կը մատուցանեմ ձեզի իմ ձեռքս. եւ եթէ ընդունելով զայն զիս մահկանացուներու ամենէն երջանիկը ընէք, իմ մեծագոյն ջանքը պիտի ըլլայ ձեր կեանքը հաճելի եւ երջանիկ ընել:
Կը հաւատամ որ դուք ունիք ծանօթներ որոնք ձեզի կրնան տալ հարկ եղած տեղեկութիւնը իմ նկարագրիս եւ պարագաներուս ինչպէս նաեւ մեր ընտանիքի պատուաւորութեան նկատմամբ: Երեք տարիէ իվեր առեւտուրի մէջ հաստատուած եմ, եւ գործս ակնկալածէս շատ աւելի յաջող Է․ տեւական բարգաւաճումի հեռանկար մը աչքի առջեւ ունենալով՝ ջերմօրէն կը տենչամ հարազատ ընկերակցի մը որ մասնակցի անոր պտուղներուն եւ բերէ տունս այն անթառամ հրապոյրը որ ձեր սիրելի ներկայութիւնը միայն կրնայ տալ:
Թոյլ տուէք ինձ ուրեմն խնդրել ձենէ որ ձեր ամենաազնիւ նկատառութիւնը ընծայէք իմ առաջարկին:
Խնդրելով շուտափոյթ պատասխանի մը շնորհքը՝ կը մնամ, սիրելի օրիորդ, անկեղծ ուխտով: Ձերդ անկեղծօրէն եւ անձնուիրաբար,
ՕՐԻՈՐԴԻՆ ՊԱՏԱՍԽԱՆԸ` ՆՊԱՍՏԱՒՈՐ
Սիրելի Պն. Յակոբեան ,
Ճիշտ հիմա կարդացի ձեր ազնիւ եւ փաղաքշող նամակը, եւ հաւատացէք այնքան յուզեց զիս որ հազիւ թէ խօսք մը կրնամ գտնել պատասխանելու։
Անշուշտ նկատած էք որ այն նպաստաւոր տպաւորութիւնը՝ որ ստացայ մեր առաջին հանդիպումի իրիկունը՝ աստիճանաբար կը խորունկնար քանի մեր մտերմութիւնը կը հասուննար․ շինծու համեստութիւն մը պիտի ըլլար իմ կողմէ եթէ չխոստովանէի ամենաանկեղծ եւ ամենէն գուրգուրալից զգացումը որ կը տածեմ ձեր նկատմամբ՝ ձեր սիրոյ այդպիսի աներկբայելի ապացոյցներէն ետքը:
Կարծեմ պէտք չունիմ ըսելու աւելի քան այս, թէ ձեր առաջարկը, եթէ յարմար ձեւով մը ենթարկուի ծնողացս, ջերմ եւ ոչ-անշահախնդիր պաշտպան մը պիտի գտնէ յանձին մէկու մը՝ որուն համար երջանկութիւն պիտի ըլլայ անոնց ընդունելը, իսկ դժբաղդութիւն՝ մերժելը։
Ներեցէք այս նամակի կարճութեանը համար, որովհետեւ ինքզինքիս չեմ վստահիր աւելին ըսելու: Ձերդ ջերմ սիրով,
Օրիորդին Հօրը
Սիրելի Տիար,
Կը յուսամ իմ ընթացքս յանդուգն կամ անխորհուրդ չէք նկատեր, եւ կամ յարգանքի թերութիւն մը՝ հանդէպ ձեզի եւ ձեր ընտանիքին, երբ բացատրեմ ձեզի դիմելուս նպատակը: Խնդիրը իմ՝ երջանկութեան հետ սերտ առնչութիւն ունենալով` թոյլ տուէք ինձ նախ խնդրել ձեր ազնիւ ուշադրութիւնը եւ ներողութիւնը:
Ձեր դուստրը Օր․ Մարիին յաճախակի հանդիպելու հաճոյքն ունենալով Տկն. Ս․ի տունը՝ իրհաճելի տրամադրութենէն, ազնիւ վարքէն եւ կատարելութիւններէն այնքան տպաւորուեցայ որ իմ բարեկամական զգացումներս փոխուեցան անկեղծ եւ պատուաւոր սիրոյ:
Կ'ենթադրեմ որ իմ նկարագիրս եւ ժողովուրդի մէջ ունեցած դիրքս այնքան լաւ ծանօթ են Օր. Մարիին որ կը խնայէք զիս աւելի մանրամասնութեան մտնելու անձնասիրութենէն։
Գալով իմ տնտեսական պայմաններուս, կը հաւատամ որ իմ եկամուտս՝ հաստատուն եւ բարգաւաճ արեւտրական տունէ մը` աւելի քան բաւական Է առտնին ծախքերը գոցելու եւ ընտանիք մը հանգստաւէտ եղանակով պահելու:
Իբրեւ եզրակացութիւն՝ ամենամեծ գոհունակութիւնը ունիմ ձեզ վստահացնելու թէ իմ սէրս ձեր դստեր հանդէպ փոխադարձուած է, եւ եթէ դուք եւ Տկն. Պրինին հաւանիք իմ առաջարկին, միշտ իմ առանձնաշնորհումս ինչպէս նաեւ պարտականութիւնս պիտի սեպեմ ձեր դստեր երջանկութիւնը առաջացնել եւ անով կրկնապէս ապահովել իմ երջանկութիւնը:
Կանուխ պատասխան մը մեծապէս երախտապարտ պիտի թողու զիս: Ձերդ խորին յարգանքով,
ՀՕՐ ՊԱՏԱՍԽԱՆԸ` ՆՊԱՍՏԱՒՈՐ
Սիրելի Պարոն,
Ձեր ամսոյս 8 թուակիր ազնիւ նամակը ստացած եմ եւ կը փութամ պատասխանել: Թէեւ ոչ Տիկին Պրինին ոչ ալ ինքս պիտի ուզէինք ընդդիմանալ մեր դստեր ընտրութեան՝ սրտի խնդիրներուն մէջ, ի բաց առեալ եթէ անոր չար հետեւանքներէն վախնայինք, ծնողական պարտականութեան զգացում մը կը պահանջէ մեր կողմէն զգոյշ խոհականութիւն մը՝ վճռկան պատասխան մը տալէ առաջ ձեր նամակին։
Մարիին ծանօթութիւնը ձեզի հետ կարճ եղած ըլլալու Է, ուստի պիտի ուզէինք քանի մը կարեւոր հարցուփորձեր ընել․ եւ տարակոյս չկայ որ, ձեր նամակի պատուաւոր եւ տաք ոճէն դատելով, արդիւնքը գոհացուցիչ պիտի ըլլայ։
Կրնաք ակնկալել մենէ դարձեալ լսելու շարբթուան ընթացքին մէջ։
Միեւնոյն ատեն հաղորդելով ձեզ Տկն. Պ․ի եւ իմ բարեցակամութիւնը, կը մնամ, Ձերդ յարգանքով,
ԵՐԻՏԱՍԱՐԴ ՄԸ ԻՐ ՍԻՐԱԾ ՕՐԻՈՐԴԻՆ
Երեք անգամ փորձեցի այս նամակի պարունակութեան բառացի արտայայտութիւնը տալ ձեզի, բայց ամէն անգամ ալ սիրտս թերացաւ։
Չեմ  գիտեր ինչպէս պիտի նկատուի այս. միայն թէ, եթէ ես կրնամ ոեւէ գաղափար կազմել իմ սրտի մասին այն տպաւորութենէ որ ձեր սխրալի կատարելութիւնները ըրած են անոր վրայ, իմ երջանկութիւնը այս աշխարհի վրայ մեծ մասով կախուած պիտի ըլլայ ձեր պատասխանէն։
Սիրելի Օրիորդ, սէրս գահավիժական չէ, բայց ձեր ձեռքը չեմ ուզեր եթէ ձեր սիրտը չընկերանայ անոր:
Անկախ պայմաններու մէջ կը գտնուիմ. նկարագիրս անաղարտ եղած Է ցարդ, այդ մասին կրնաք ունենալ աներկբայելի ապացոյցներ։
Իմ ազգականներէս ոմանք արդէն տեսած էք ձեր մօրաքրոջ տունը՝ Րիչմընտ փողոցին վրայ, մասնաւորապէս մայրս՝ որուն հետ կ'ապրիմ հիմա:
Ձեր մօրաքոյրը ձեզի տեղեկութիւն պիտի տայ մեր ընտանիքի մասին, եւ Եթէ դուք գոհ մնաք, ոչ միայն ես ինքզինքս ամենաերջանիկ մէկը պիտի նկատեմ , այլ նաեւ իմ ապագայ կեանքի գլխաւոր ուտումնասիրութիւնը պիտի ընեմ երջանիկ ընել ան՝ որ աշխաարհի վրայ ամենէն աւելի կը սիրեմ:
Անհամբեր սպասելով ձեր պատասխանին, կը մնամ, Ձեր ճշմարիտ հիացողը,
ՆՈՐ ԳՈՐԾԻ ՍԿՍՈՂ ՄԸ՝ ՄԵԾԱՔԱՆԱԿ ՏԱՆ ՄԸ
Յարգելի Տեարք,
Այստեղ հաստատուած ըլլալով առեւտուրով եւ յաջողութեան ամէն հեռանկար ունենալով կը փափաքիմ հաշիւ մը բանալ ձեր տան հետ։
Այս ակնկալութեամբ ձեզի կը ղրկեմ ներփակուած ապսպրանքները, որպէսզի առանց ոեւէ յապաղումի առաքէք ձեր նուազագոյն գիներով՝ որուն համար կանխաւ կը յայտնեմ շնորհակալիքս:
Քանի որ այս առաջին փոխանցումն է՝ երբ ձեր հաշուեցոյցը ստանամ, կանխիկ վճարի համար պէտք եղած զեղչով, ձեզի պիտի ղրկեմ ձեր քաղաքի մէկ պանքին վրայ տեսօրին վճարելի փոխանակագիր մը։
Իմ մասին կրնաք հարցնել այս քաղաքի մէջ Տեարք Է․ եւ Ընկերութեան:
Ձերդ յարգանքով,
Նամակ Զինուորէ մը
Սիրելի -----,
Վերջապէս ահաւոր ժամը հասած է որ պիտի բաժնէ մեզ, թերեւս ընդ միշտ։
Տար Աստուած որ այդպէս չըլլար․ բայց զինուորի մը կեանքը, սիրելիդ իմ Մարի, խիստ անորոշ է եւ անկայուն:
Սակայն հաւատա ինծի , իմ այս ասպարէզիս ամէն վտանգին եւ դժուարութեան մէջ միշտ սիրով պիտի յիշեմ մեր ծանօթութիւնը եւ մտերմութիւնը, եւ պիտի յուսամ որ խաղաղութիւնը կը հաստատուի եւ մենք կարող կ'ըլլանք միանալու իբբեւ ամուսիններ։
Երկինքի օրհնութիւնը քեզի, սիրելիդ իմ Մարի:
Միշտ անձնուէր սիրողդ,
ՃՕՐՃ ՈՒԱՇԻՆԿԹԸՆ ՊԷՆՃԸՄԻՆ՝ ՖՐԷՆՔԼԻՆԻ,
ԱՄԵՐԻԿԵԱՆ ԴԵՍՊԱՆ Ի ՖՐԱՆՍԱ
Ֆիլատէլֆիա, Դեկտ․ 28, 1778․
Տիար,
Մարքի տը Լաֆայէթ, երկու պատերազմներու մէջ մեծ պատիւով ծառայած ըլլալով՝ իբրեւ աւագ հրամատար Միաց. Նահանգներու բանակին մէջ, որոշած է` Եւրօպական պատերազմի մը հերանկարով՝ վերադառնալ իր բնիկ երկիրը։
Հաճոյքով է որ կ'ողջագուրեմ պատեհութիւնը ձեզի ներկայացնելու պարոն մը՝ որուն համբաւը չկրնար իր արժանիքները ձեզի անծանօթ թողուցած ըլլալ:
Վեհոգի շարժառիթները որ զինք առաջին անգամ մղեցին Ատլանտեանը անցնելու, քաջութեան մեծ տուրքը որ ան վճարեց Պրէնտիուայնի մէջ, Ճըրզիի իր յաջողութիւնը՝ իր վերքերէն ապաքինելէ առաջ՝ կռուի մը մէջ ուր ան միլիցիաի հրամատարն էր բրիտանական ռմբաձիգներու դէմ, իր փառաւոր նահանջը՝ որով ան լոյս տուաւ վերջին պատերազմի մէջ ամբողջ բրիտանական բանակի մէկ միացեալ ռազմափորմէն, իր ծառայութիւնները Րօտ Այլէնտի դէմ եղած ձեռնարկի մէջ, այնապիսի ապացոյցներ են իր նախանձախնդրութեան, զինւորական կորովի եւ տաղանդի որ զինք սիրելի դարձուցած են Ամերիկայի, եւ մեծապէս կը յանձնարարեն զինք իր վեհապետին։
Այսքան բազմաթիւ տիտղոսներով գալով ձեր գնահատումին տիրանալու՝ աւելորդ պիտի ըլլար ուրիշ ոեւէ նպատակի համար, եթէ ոչ թոյլ տալու իմ անձնական զգացումներուս, աւելցնել թէ ես խիստ մասնաւոր բարեկամութիւն մը ունիմ իրեն համար, եւ թէ ինչ ծառայութիւններ որ ունիք ձեր տրամադրութեան տակ իրեն մատուցանելու՝ երախտագիտական պարտք մը պիտի թողուն մէկու մը վրայ որ պատիւ ունի ըլլալու, Տէր, ամենամեծ գնահատումով, յարգանքով եւ մեծարանքով Ձեր եւն.
ԷՔՍՓՐԷՍԻ ԿՈՐՍՈՒԱԾ ԱՊՐԱՆՔԻ ՄԱՍԻՆ
Պարոններ ,
Թոյլ տուէք տեղեկացնել ձեզ որ իմ ամսոյս տասնին ապսպրած երկու ծրարներս չեն հասած որ ձեր 15 թուականով իմացուցած էիք ԷմԷրիքըն էքսփրէս Քըմբընիին յանձնած ըլլալ:
Ձեր անմիջական ուշադրութիւնը կը հրաւիրեմ այս խնդիրին վրայ, քանի որ այն մարդիկը որոնց համար ապսպրած էի` անհամբեր կ'սպասեն անոնց հասնելուն:
Սնհրաժեշտ Է որ զանոնք ճիշտ ներկայ շրջանին  մէջ ստանամ մտադրուած նպատակին համար:
Հակառակ պարագային ապսպրողները ոչ միայն խիստ յուսախաբ պիաի ըլլան, այլ նաեւ ապրանքը պիտի մնայ իմ ձեռքս:
Կը խնդրեմ անմիջապէս հարցուփորձ ընել անոնց մասին:
Ձերդ
ԷՔՍՓՐԷՍ ԸՆԿ․ ՏԵՂԵԿԱՑՆԵԼ ԿՈՐՈՒՍՏԻ ՄԱՍԻՆ
Ամէրիքըն էքսփրէս Ընկ․,
Երկու արժէքաւոր ծրարներ, յանձնուած ընկերութեանդ ամսոյս 15-ին, փոխադրելու համար Պն. Ա. Բ․ին, Սիրաքիւզ, հասած չեն իրենց հասցէին:
Եթէ անոնք չի հասնին վաղը իրիկուն, պիտի ղրկենք իւրաքանչիւր ծրարի միեւնոյն պարունակութիւնը, եւ ձեր ընկերութիւնը պատասխանատու պիտի բռնենք ապրանքի արժԷքին եւ ամէն վնասին որ յապաղումի արդիւնքով տեղի կ'ունենայ:
Պատշաճ է նաեւ տեղեկացնել ձեզ որ ապրանքը պէտք է յանձնուի վաղը գիշերէն առաջ, եթէ ոչ անոնց հասնիլը ոեւէ օգուտ պիտի չունենայ։
Յուսալով որ ձեր հետապնդումով անոնց ուր ըլլալը կը գտնուի, կը մնանք, Ձերդ յարգանքով,
ՍՆԱՆԿՈՒԹԻՒՆԸ ՅԱՅՏԱՐԱՐՈՂ ՆԱՄԱԿ
Պարոններ,
Խիստ կը ցաւինք որ ստիպուած ենք ձեզ տեղեկացնելու թէ անակընկալ դէպքերու պատճառաւ պիտի հարկադրուինք մեր վճարումները առկախել:
Մեր տետրակներու պարտի պահանջը կշռելով մինչեւ ամսոյս մէկը այնքան վնաս գտանք -- իբրեւ արդիւնք բարդ պարագաներու-- որ որոշեցինք մեր գործերը մեր գլխաւոր պարտատէրերուն քննութեանը ենթարկել, եւ որոնք մանրակրկիտ խուզարկութենէ ետք որոշեցին յանձնախումբ մը կարգել մեր ինչքի վաճառման եւ արդիւնքի համեմատական բաժանման համար՝ մեր պարտատէրերու մէջ։
Յուսալով որ դուք պիտի չառարկէք այս կարգադրութեան, կը խնդրենք անմիջապէս ղրկել ձեր մեր վրայ ունեցած հաշիւները Պնր․ Ս․ Ո․ Պարէթին եւ Գ. Փ. Օլիվըրին, որպէսզի կարելի ըլլայ անոնք բաղդատել մեր տետրակներուն հետ, ճշգրիտ հաշուեկշիռը ստուգելու համար:
Ձերդ յարգանքով:
ԿԸ ԽՆԴՐԷ ՊԱՐՏԱՆՕԹԻ ՄԸ ԺԱՄԱՆԱԿԸ ՅԵՏԱՁԳԵԼ
Յարգելի Տէր,
Կը վախնամ անկարող պիտի ըլլամ Յլս․ 10-ին վերջացող $530.87ի պարտամուրհակս ազատել, ուստի կը խնդրեմ որ երեսուն օրուայ վերանորոգութեան շնորհքն ընէիք ինծի, այդ Ժամանակը լրանալուն պատրաստ պիտի ըլլամ զայն ջնջելու:
Ձերդ յարգանքով,
ԸՆԿԵՐՈՒԹԵԱՆ ԼՈՒԾՈՒՄԸ
Պարոններ,
Կը փափաքինք ձեզ տեղեկացնել որ Սան ֆրանսիսքօ Պնր․ Ր․ եւ Ընկ. եւ մեր միջեւ գոյութիւն ունեցող ընկերակցութիւնը պայմանաժամի աւարտումով լուծուած եւ երկուստէք յայտնուած բաղձանքի համաձայն չէ նորոգուած:
Ուստի մեր նախկին ընկերներու կողմէ Սան ֆրանաիսքօ հաստատուած տան մէջ շահ չունինք:
Նոյն ատեն օգտուելով առիթէն կը խնդրենք շարունակել ձեր սովորական օժանդակութիւնը:
Ձերդ անկեղծօրէն
Սիրելի պզտիկ Մարի,

Հայրիկը եւ մայրիկը կրնան քեզ կարդալ այս նամակը, քանի որ դուն ինքդ դեռ չես կրնար կարդալ․ բայց սպասէ մինչեւ չորս տարի ետք այս ատեն. ա՛հ, գիտեմ, այն ատեն կարող պիտի ըլլաս ամէն բան կարդալու:
Ես ալ հիմա քեզի պէս գիւղն եմ...
Այնքան աղուոր Է այստեղ. առատ ելակ ունեցայ — խոշոր, կարմիր ելակներ՝ սերով:
Կերա՞ծ ես անկէ։
Մարդ անոնց համը կ'զգայ մինչեւ ստամոքսը։
Երէկ ծովափը գացի․․․ եւ եզերքը ժայռի մը վրայ նստայ։
Մէկէն խոշոր ճերմակ թոչուն մը՝ որ որոր կը կոչեն՝ թռչելով դէպի ինձ եկաւ:
Այնքան մօտեցաւ որ կարծեցի թէ իր թեւերով պիտի ապտակէր զիս: Բայց ի՜նչ զարմանք, «Մամարի՛» ըսաւ:
«ի՞նչ, ի՞նչ կայ» հարցուցի:
«Մամարի՜» ըսաւ նորէն․ եւ անշուշտ այն ատեն հասկցայ որ «Մա-մա-րի»ով Մարի ըսել կ'ուզէր. «Ա՜հ», ըսի, «ուրեմն ինծի բարեւ մը կը բերես Մարիէն. այդ Է, այնպէս չէ՞»:
«Այ-այո, Մա-մա-րի, Մա-մա-րի», ըսաւ:
Անկէ աւելի աղէկ չէր կրնար ըսել, որովհետեւ միայն որորի լեզուն գիտէր, եւ այդ մերինին այնքան ալ չնմտանիր։
«Շնորհակալ եմ բարեւին համար», ըսի. եւ որորը թռաւ հեռացաւ։
Անկէ ետքը մինչ պարտէզին մէջ կը պատէի, պզտիկ ճնճղուկ մը թոչելով մօտս եկաւ: «Կարծեմ երկար ճամբայ մր թռչած ես, այնպէս չէ՞», ըսի:
«Վիթ, վիթ» (հեռու, հեռու), ըսաւ:
«Մարին տեսա՞ր», հարցուցի:
«Տիտ տիտ, տիտ» (յաճախ, յաճախ) ըսաւ:
«Ուրեմն իմ բարեւս տար Մարիին. որովհետեւ կը կարծեմ որ ետ պիտի երթաս, այնպէս չէ՞» ըսի:
«Լիթ, լիթ» (քիչ, քիչ մը) պատասխանեց։
Եթէ մինչեւ հիմա չէ եկած, ետքէն կուգայ, բայց նախ այս նամակը կբ ղրկեմ քեզ:
Կրնաս պզտիկ թոչնիկը կերակրել, եթէ ուզես. բայց սեղմելու չես զայն:
Ուստի իմ կողմէ բարեւ ըրէ բոլոր բարի անձերուն, բոլոր ուշիմ՝ կենդանիներուն եւ բոլոր սիրուն ծաղիկներուն՝ որ իմ տեսնելէ առաջ կը թոշնին. Աղուոր չէ՞ գիւղ ըլլալ, ջուրին հետ խաղալ, շատ մը աղուոր բաներ ուտել, նամակ մը ստանալ սիրականէդ։
Հ. Ք․ ԷՆՏԸՐՍԸՆ
Հօթհօրն Իր Պզտիկ Աղջկան, Րօզին
Իմ սիրելի պզտիկ կոկոնս,
Քեզի համար համբոյր մը դրի այս աղուոր, մաքուր թուղթին մէջ։
Խնամքով պիտի ծալլեմ զայն, եւ կը յուտամ որ դուրս պիտի չիյնայ Լիզպօն հասնելէ առաջ։
Եթէ չես կրնար գտնել հարցուր մայրիկին անոր մասին. թերեւս գտնես զայն՝ իր շրթներուն վրայ:
Իմ լաւագոյն բարեւներս տուր քեռիդ Ճանին եւ մօրաքոյրդ Սուին, եւ քու բոլոր ազնիւ բարեկամներուն, չմոռնալով դայեակդ:
Գորովալից հայրիկդ, Ն․ Հ․
Հէնրի Վան Տայք Շօրթրիճ Բաոձրագոյն Վարժարանի Երէց Կարգին, Ինտիանափօլիս
Էվըլըն, Փրինսթըն, Նիւ Ճըրզի․
Յունուար 25, 1902
Իմ սիրելի բարեկամներս,
Ձեր յոյժ ազնիւ նամակները փոլտանցուած է ինծի Օր․ -----ի կողմէ եւ մեծապէս շահագրգռած են զիս:
Ձեր ուսուցիչը յայտնապէս կը հաւատայ որ Անգլիական Գրականութիւնը կենդանի նիւթ մըն է, եւ պէտք չէ ուսումնասիրուի «Լէպըրէթօրիի մէթօտով», այլ կենսական մէթօտներով։
Ինծի կը թուի թէ այս է շիտակ ճամբան։
Մեծ հեղինակները ալճեպրական նշաններ չեն. անոնք իրական մարդիկ են:
Մեծ գիրքերը քիմիական արտադրութիւններ չեն տարրալուծուելու համար. անոնք պատգամախօսներ են կեանքէ կեանք. անոնք մարդկային սրտի ցոլացումներ են. անոնք արուեստի գործեր են եւ պէտք է գնահատուին իրենց տուած ցնծութեան եւ աւանդած մտքի համար:
Ուրախ եմ որ դուք Թէնիսընի նկարագրերու մասին կը խորհիք եւ կը խօսիք իբրեւ կենդանի անձերու, այնպէս որ դուք անոնց մէջ ձեզի նախընտրելիները ունիք, եւ նոյնիսկ վիճաբանութիւններ ու բարեկամական բանակռիւներ կ'ունենաք ձեր հերոսնեերու եւ հերոսուհիներու բաղդատական արժանիքներու նկատմամբ:
Ես կը ճանչնայի երկու դասընկերներ՝ որ կանոնաւոր կռիւ կ'ունենային Տեյվիտ Գափըրֆիլտի եւ Հէնրի Էզմընտի մասին:
«Կռիւը վախճանին» չտարինք, ուստի մեզի մնաս մը չըրաւ․ բայց ես տակաւին կը խորհիմ Էզմընտի մասին՝ իբրեւ շատ աւելի գեղեցիկ նկարագրի։
Թէնիսըն իրաւամբ նկատուած Է ամենակատարեալ արթիսթը տասնեւիններորդ դարու անգլիացի բանաստեղծներու մէջ:
Բայց այս միմիայն անոր համար չէ որ իր ոտանաւորը աւելի ճոխ է եւ երաժշտական, այլ նաեւ անոր համար որ իր գործերը ճշմարիտ են՝ նոյնիսկ ամենափոքր մանրամասնութիւններու մէջ:
Կը յիշէ՞ք այն գեղեցիկ կտորը «Մօտ»ին մէջ․ «իր ուտքերը դպած էին մարգերուն Եւ մարգարտածաղիկները թողած վարդագոյն։»
Եթէ ամերիկացի բանաստեղծ մը գրէր այդ բանը ամերիկացի աղջկան մը նկատմամբ՝ զգացական անիմաստութիւն մը պիտի ըլլար:
Ինչո՞ւ:
Որովհետեւ ամերիկեան բոլոր մարգարտածաղիկները ճերմակ եւ դեղին են. վարդագոյն ոչինչ կայ անոնց մէջ:
Բայց անգլիկան մարգարտածաղիկը իսկապէս վարդագոյն է՝ թերթերուն վարի կողմը, այնպէս որ երբ Մօտ դաշտի մէջէն կ'անցնէր իսկապէս իր ոտքի հետքերը վարդագոյն կը թողուր՝ կոխած տեղերու ծաղիկները վեր դարձած ըլլալով:
Եթէ դուք կ'ուզէք ոեւէ բանի վրայ գրել, ձեր առաջին ջանքը պէտք է ըլլայ տեսնել զայն այնպէս ինչպէս որ է. այն ատեն դուք կրնաք թոյլ տալ ձեր երեւակայութեան զայն լուսաւորելու եւ մեկնելու մերկ իրողութիւնը հետեւեալին մէջ․ «Լոյսը որ երբեք չկար ոչ ծովի վրայ ոչ ցամաքի, նուիրումը եւ բանաստեղծին երաղը:»
Կարելի պիտի չըլլայ պատասխանել ձեր իւրաքանչիւրի նամակին անջատապէս եւ մէկը վերցնել պատասխանի մը համար՝ արդարութիւն պիտի չըլլար մնացած հարիւր քսանը չորսին:
Բայց պիտի ուզէի ձեր ամենուն ալ պզտիկ պատմութիւն մը ընել Թէնիսընի վրայ, եւ ձեզի թողուլ դատել թէ այն ոեւէ լոյս կը սփռէ՞ իր նկարագրի վրայ:
Երբ որ ես իր տունն էի 1892ին, (իր վերջին հիւանդութենէն քանի մը շաբաթ առաջ), խոստացաւ ինծի համար ինքնագիր բան մը գրել իր պատկերին վրայ:
«Ինչ գրեմ», հարցուց ան:
Խորհելով իր բարի կեանքին եւ մեծ համբաւին վրայ՝ տող մը թելադրեցի «Ուէլինկթըն Տաղերգութենէն»․
«Պարտականութեան շաւիղը փառքին ուղին է»
Ան գրեց այդ եւ ետքը թերթը դարձնելով ըսաւ «Հիմա ես ալ իմ ընտրութիւնս կ'ուզեմ գրել:»
Իր ընտրութիւնը այս էր․
«Սէրը վեր առաւ տաւիղը կեանքին Եւ հարկանեց բոլոր թելերն ուժգին,
Հարկանեց թելը անձին՝ որ, դողդոջուն Անհետացաւ իմէջ երգին գեղահնչուն։»
Հաճեցէք իմ անկեղծ յարդանքներս տալ ձեր ուսուցչուհիին եւ իմ շնորհակալութիւններս՝ իր ինծի տուած հաճոյքին համար։
Կարծեմ, եթէ խելացի էք, նոյնպէս դուք ձեր շնորհակալութիւները պիտի յայտնէք իրեն այն աշխատութեան համար՝ որ կատարած Է ձեր ուսմունքը շահագրգիռ եւ ձեր շահագրգրութիւնները ուսումնատենչ ընելու համար:
Ուրախ կ'ըլլամ եթէ ձենէ ոեւէ մէկը սիրէ իմ գիրքերը:
Անոնք ամէնքն ալ միեւնոյն նիւթի շուրջ են, միակ նիւթին՝ որուն վրայ, իմ կարծիքով, կ'արժէ գրել--այն է կեանքին:
Եւ այս է որ ես կը յուսամ դուք ամէնքղ ալ պիտի ունենաք (իր իսկական իմաստով) , զայն պիտի գործածէք ամենաբարձր վախճանին համար եւ պիտի վայելէք ընդ միշտ:
Ձերդ անկեղծօրէն, ՀԷՆՐԻ ՎԱՆ ՏԱՅՔ
Նորեկի մը Տպաւորութիւնները
Սիրելի Սամուէլ,
Ահա ամիսէ մը ի վեր Ամերիկայ կը գտնուիմ եւ սենեկակից կ'ապրիմ միակ ծանօթ եւ բարեկամս Գրիգորին հետ։
Ճամբորդութեան ահագին նեղութիւններէն եւ տանջանքներէն ետք, երբ այս տեղ հասայ գրպանիս մէջ մնացած էր միայն երեք ու կէս տօլար։ Այդ գումարը չբաւեր մինչեւ իսկ մէկ շաբթուայ ապրուսոին, չհաշուելով սենեակի վարձքը:
Առ այժմ Գրիգորը կը վճարէ թէ՛ սենեակիս վարձքը եւ թէ ճաշարանի ծախքերը:
Բայց քանի կը տեսնեմ իր օրական տասը ժամերու ծանր աչխատութիւնը եւ իր խնայողութեան չափազանց համեստութիւնը՝ չեմ կրնար չտառապիլ։
Ան ալ ունի սիրելիներ, որոնց ապրուստը իր վրայ կը ծանրանայ, եւ ահա ես եկայ նոր բեռ մը ըլլալու:
Ինքը շատ ազնիւ է եւ միշտ կը մխիթարէ զիս, յոյս յայտնելով որ շուտով գործ մը կը գտնուի:
Բայց իմ կերածս զիս կ'ուտէ:
ԵթԷ ինք հարուստ ըլլար, եւ կամ մեծ շաբաթավճար մը ապահովող, այնքան հոգ չէի ըներ. այսչափ մարդիկ կուգան, մէկ կամ միւս ձեւով գործ մը կը գտնեն, անշուշտ մինակ ես բացառութիւն պիտի չըլլամ․ բայց կը վախնամ մինչեւ գործ մը գտնուի՝ այնքան պարտքս շատնայ որ իրեն վճարումս չափազանց ուշանայ եւ ինք անկարող ըլլայ իր սիրելիներուն օգնելու:
Սիրելիս, կ'ըսեն թէ գործերը շատ ծանր են. ես տակաւին գաղափար մը չունիմ անոնց վրայ․ որովհետեւ անզործներուն ներելի չէ գործարանէն ներս մտնել ու գործը եւ գործողները դիտել:
Բայց գործի ծանրութեան վրայ գաղափար մը կը կազմեմ խեղճ գործաւոր հայրենակիցներու երեսը տեսնելով։
Գրեթէ ամէնքն ալ դալկացած եւ նիհար են։
Թերեւս ժամագործի աշկերտ Յակոբը ճանչնաս, իրեն հետ երկրէն ծանօթութիւն չունէի , բայց դէմքով զինք կը ճանչնայի. որչա՜փ գեղեցիկ պատանի մըն էր, հիմա տժգոյն եւ տկար է ու բոլորովին փոխուած։
Այդպիսի դէմքերու տեսքը սիրտս կը լեցնէ եւ չեմ կրնար արցունքս զսպել.
Երկիր եղած ատենս կ'ըսէի: ա՜հ, մէյ մը Ամերիկա հասնէի, ճամբան դարձեալ ահ կը քաշէի եւ օր մը առաջ հասնիլ կը տենչայի։
Բայց այս անգործ վիճակը աւելի գէշ է քան ծովախտը եւ ճամբու ուրիշ նեղութիւնները։
Ազատութիւնը մէյ մը տեսնել կը բաղձայի․ եւ ահա ազատ երկրի մը մէջ կը գնուիմ, բայց ազատութիւնը չեմ տեսներ. Եթէ անգործ ես, քիչ մը փողոցներու մէջ կը պտտիս աննպատակ. բազմաթիւ դէմքեր կը սոնսնես՝ խոժոռ կամ զուարթ բայց միշտ անտարբեր, եւ ահագին բազմութեան մը մէջ քեզ միայնակ ու տրտում կը գտնես:
Հայրենաբաղձութեան տարտամ զգացում մը տեսակ մը նուազում կուտայ քեզ, եւ քնաշրջիկի մը պԷս կը քալես:
Երբ գործ առնես՝ ժամերը այնքա՜ն երկար են որ այլեւս պէտք է հրաժեշտ տաս օրուայ լոյսին եւ արեւոտ երկնակամարին:
Ու՜ր են այն զուարթ պտոյտները՝ որ քաղաքէն դուրս կ'ընէինք առօրհայ գործերնիս աւարտելէ ետք:
Մեզ՝ օտարականներուս ճառրար միակ ազատութիւնը գործարանի մը գերութիւնն Է, որ ահա այդ ալ ձեռքս չանցնիր։
Ես պատրաստ եմ հպարտութիւնս կուլ տալ եւ գետինը աւլել, բայց մեզի պէս գերիներուն համար այդ «առանձնաշնորհումն» ալ շատ կը տեսնեն:
Լեզու չեմ գիտեր որ երթամ բան մը ըսեմ։
Ամէն առտու մեծկակ բազմութեան մը հետ ես ալ կ'երթամ գործարանին առջեւ պատեհութեան մը սպասելու:
Երբեմն կ'սպասենք ու ոչ ոք կը նայի մեր վրայ։
Երբեմն «պօս»ը դուրս կուգայ, մէկ կամ երկու հոգի առնելով ներս կը տանի․ որչա՜փ բարեբաղդ են այդ ընտրուած հոգիները:
Եւ մենք ափ ի բերան ետ կը դառնանք:
Չեմ գիտեր այս վիճակը որչափ պիտի տեւէ:
Վրաս վհատութիւն մը կուգայ, քանի կը խորհիմ որ ուրիշի վրայ բեռ մըն եմ:
Կը ցաւիմ որ նամակս այնքան տաղտկալի եղաւ եւ այնքան զուրկ զուարթ բառերէ:
Բայց յուսանք աւելի պայծառ օրերու նամար:
Տաքուկ բարեներով
ՆՈՐԵԿԻ ՄԸ ՏՊԱՒՈՐՈՒԹԻՒՆՆԵՐԸ
Սիրելի ․․․
Անշուշտ ինձմէ տեղեկութիւններ կ'ակնկալես Ամերիկայի նկատմամբ:
Նախորդ նամակիս մէջ խոստացած էի ահա երեք ամսուան դիտածս ու քննածս կու գամ քեզի հաղորդել:
Ես շատերէն աւելի բարեբաղդ էի այս տեղ եղբայր մբ ունենալով, որ իրեն անկախ պզտիկ գործը ունի, ուստի եւ գործ գտնելու դժուարին խնդրին դէմ աո դէմ չգտայ ինքզինքս:
Եղբայրս չուզեց որ անմիջապէս փակուիմ խանութը, եւ թոյլ տուաւ որ բոլորտիքս գիտեմ եւ նոր միջավայրս ուսումնասիրեմ․ ուստի ժամանակս անցուցի միշտ գրատուն եւ թատրոն երթալով, պտտելով, միւզիըմները այցելելով, եւն:
Նիւ Եօրքի ժողովուրդը աշխարձի ամենէն տարօրինակ մէկ խառնիճաղանճը կը ներկայացնէ ճարպիկ, աշխոյժ, Ժրաջան, տոկուն, եւ փութկոտ:
Երբ երկիրն էի, Ամերիկան աշխարհագրապէս Թիւրքիոյ հակոտնեան կը կոչէինք. այդ իմաստով անշուշտ Թիւրքիան Ամերիկայի հակոտնեան պիտի կոչեմ:
Բայց ի՜նչ հակադրութիւն երկու հակոտեաներու միջեւ։
Մեր երկիրը ամէն բան դանդաղ կ'ընթանայ՝ «եավաշ եավաշ» Թրքական սկզբունքին համաձայն. իսկ այս տեղ ամէն բան արագ, Ամերեկեան «աճապարէ՛», hurry up նշանաբանով:
Տեսնելու բան է՝ թէ ինչպէս ժողովուրդը կ'աճապարէ, կը վազէ, այր թէ կին, մեծ թէ պզտիկ:
Փոխադրութեան միջոցները յարմարցուած են պահանջին. ելեկտրական կառքեր, օթօմօպիլներ, եւն. շարունակ կ'երթեւեկեն միշտ լեցուն։
Ելեկտրական կառախումբերը բարձրէն, գետնի տակէն, Հըտսըն գետի ներքեւէն ահագին ժխորով կ'երթան կուզան շարունակ, եւ մարդիկ միշտ կը վազեն առաջին կառքը կամ թրէնը բռնելու:
Սակայն ի՛նչ ներդաշնակութիւն եւ կարգապահութիւն այսքան եռուզեռի մէջ. մարդ կը զարմանայ որ օրը hարիւրաւորներ չեն կ'ոխկռտուիր ոտքի տակ, կամ չեն ճզմուիր կառքերու տակ։
Հըտսըն գետի տակէ —որ Ատլանտեանի բնրանը ըլլալով խիստ լայն է— ելեկտրական կառախումբեր, իսկ գետի վրայէն շոգենաւեր կ'երթեւեկեն։
Ամէն տեղ, թէ՛ թիւնէլի կառախումբեր եւ թէ նաւեր լեցուն են միշտ երթեւեկողներով. Անդին, Իսթ (Արեեւլեան) գետին վրայ, նոր դարու հրաշակերտներէն չորս առկախեալ կամուրջներ կան՝ որ Պրուքլինը Նիւ Եօրքի հետ կը կապեն, անոնց վրայէն կ'անցնին, երկու ուղղութեամբ ալ, ելեկտրական թրէններ, ելեկտրական կառքեր, սովորական կառքեր, օթօմօպիլեեր հետիոտն անցորդներ, եւն. իսկ գետին վրայէն ֆէրրի նաւերը միչտ իրար կը խաչաձեւեն, եւ միշտ ալ Ժողովուրդով լեցուն:
Ուկի՞ց կուգան այսչափ բազմութիւն եւ ո՞ւր կ'երթան:
Առաւօտները եւ իրիկունները մանաւանդ, երբ մարդիկ գործի կ'երթան կամ գործէ կը վերադառնան, եռուզեռը, վազվզուքները աննկարագրելի են:
Մենք կ'ըսենք՝ աճապարողը շուտ չի հասնիր, բայց մեր դանդաղութեամբ երբեք չենք հասնիր:
Ամերիկացին կ'ըսէ՝ աճապարէ՛, եւ շուտ կը հասնի: Ամերիկացին բաւականացած չԷ աճապարէ ըսելով, այլ անոր հետ մեկտեղ շուտ հասնելու գաղտնիքը գտած ապահով կը գործադրէ:
Հիմա պիտի հարցնես թէ ո՞վ է Ամերիկացին․ Եանքի՞ն, Անգլիացի՞ն, Հրեա՞ն, Գերմանացի՞ն, Իտալացի՞ն թէ Իրլանտացի՞ն։
Հարցումը բաւական կնՃռոտ է:
Եթէ Նիւ Եօրքի ազգաբնակչութիւնը կազմող զանազան տարրերու թիւը քննենք՝ խիստ հետաքրքիր պատկեր մը կը տեսնենք:
Կարելի չէ ստուգել թէ Նիւ Եօրքի մօտ հինգ միլիոն ժողովուրդէն ո՛րչափը յեղափոխական սերունդի յաջորդներն են, որոնք իսկապէս պէտք Է նկատուին ամերիկացիներ:
Կան մօտաւորապէս մէկ միլիօն հրեաներ, երկու հարիւր հազար սպանիացիներ, թերեւս նոյնքան իտալացիներ եւ ֆրանսացիներ, հարիւր հազարներով իրլանտացիներ , անգլիացիներ, գերմաններ, Սքանաինաւեան ժողովուրդներ, ռուսեր, լեհեր, սուրիացիներ, նոյնիսկ հազարաւոր չինացիներ — որոնք ամերիկացի չեն կրնար ըլլալ— պատկառելի թիւով սեւամորթեր, եւն., եւն։
Հայերու թիւը բաղդատմամբ միւս տարրերու շատ աննշան է, այսու հանդերձ հինգ հազարէ աւելի է:
Բոլոր այս զանազան տարրերէն ամերիկացի են ամէն անոնք որոնք քաղաքացի են, մանաւանդ այն քաղաքացիները՝ որոնք այս երկրին մէջ ծնած են:
Տեսականօրէն գոնէ Ամերիկայի հողին վրայ ծնած հրեան, իտալացին, գերմանը, հայը եւն. զանազանութիւն չունի յեղափոխական սերունդի յաջորդներէն, որոնք սակայն արդար հպարտութիւն մը իրենց կը վերապահեն, եւ կը ներկայացնեն եթէ ոչ տիրող՝ գէթ առաջնորդող տարրը:
Ինչ ալ ըլլայ, Անգլիոյ ճնշող իշխանութեան դէմ ըմբոստացող փիւրիթըններ եւ Նիւ Եօրք քաղաքի հիմնադիր հոլանտացիներ, որոնք ձուլուեցան ամերիկեանութեան մէջ, սկսած են նոր կեանք մը այս նոր աշխարհին մէջ, որուն համակերպած են բոլոր նորեկներ:
Ուրեմն, ամերիկեանութիւնը արիւնի խնդիր ըլլալէ աւելի որդեգրութեան կամ յարմարեցումի խնդիր մըն է։
Ամերիկացի ըսելով չենք կրնար հասկնալ որոշ ցեղ մը, ինչպէս պիտի հասկնայինք հայ, յոյն, պուլկար, եւն. ըսելով։
Հին աշխարհէն նոր աշխարհ թափուող հոսանքը հիանալիօրէն կը ներդաշնակէ ինքզինքը տիրող պայմաններուն հետ, եւ երկրին քաղաքական սկզբունքը եւ քաղաքակրթութեան ուժը շուտով կ'որդեգրեն զայն։
Առաջին եկող սերունդը բնականօրէն պայքարի աննպաստ կացութեան մէջ կը գտնուի, բայց իր զաւակները տեղացիի առաւելութիւնները կը վայելեն:
Այս տեղ չեմ կրնար կանգ առնել դասակարգային կռիւի խորունկ վերլուծումին վրայ, որ իր էութեամբը նոյնն է ինչ որ Է ուրիշ երկիրներու մէջ: Միայն կ'ուզեմ մատնանշել ժողովուրդ մը, աշխատող եւ աշխատցնող , որ՝ հակառակ իր տարօրինակ խառնուրդին՝ նախկին գաղթականներու լեզուն որդեգրած եւ արտադրած է այնպիսի հրաշակերտներ որոնք ղժուար է տեսնել ուրիշ երկիրներու մէջ:շ
Այս հրաշագործութիւնները կատարուած են աշխատցնող դասակարգի խորամիտ վարչագիտութեամբ եւ թաքթիքով, իսկ աշխատող դասակարգի միտքով ն մեքենայի պէս գործող բազուկով:
Աշխատցնող տարրը գործի դրած Է մարդոց թէ միտքը եւ թէ բազուկը, եւ մարդ չկրնար չապշիլ անոր արդիւնքին վրայ:
Նիւ Եօրք քաղաքը երկու գետերու — Հըտսըն եւ Իսթ — միջեւ ամփոփուած եւ մէկ կողմէն ալ Ատլանտեանով սահմանուած ըլլալով՝ տարածուելու միայն մէկ ուղղութիւն ունի, եւ մղոններով կը տարածուի այդ ուղղութեամբ. ասոր հետ մէկտեղ դիրքը իր դերին մեծութեան բաղդատմամբ շատ պզտիկ է, այնպէս որ հողը շատ նեղ կուգայ:
Եւ որովհետեւ գետնին վրայ տեղ չկայ՝ մարդիկ որոշած են երկինքը աշխարհակալել․ ու շէնքերը, մանաւանդ առեւտրական շէնքերը, հօթէլները, երկինք կը բարձրանան 15, 20, 30 եւ աւելի յարկերով:
Մարդ հազիւ թէ կրնայ անոնց յարկերը համրել։
Բարձր շէնքերը մեծութիւն, երբեմն հրէշային մեծութիւն ունին, բայց ոչ գեղարուեստ :
Պատուհաններով ծածկուած վիթխարի պատեր կը տեսնես ամէն կողմ. եւ եթէ անոնց գագաթէն վար նայիս՝ մարդկային բազմութիւնը վխտացող մրջիւններու տպաւորութիւնը կը թողու վրադ։
Այդպիսի հսկայ շէնքերու քով տասն յարկանի ապարանքները գաճաճներ կ'երեւան. եւ այդ իսկ պատճառով Նիւ Եօրքի ընդհանուր փանօրաման շատ խառնակ եւ աններդաշնակ է:
Շէնքերուն մէջ տիրող մաքրութիւնը հրաշալի է:
Յատակը մարմարիոն, սանդուխները, պատերը մարմարիոն կամ ճենապակի։
Այդպիաի շէնքերու վերի յարկերը ելնել՝ գործի համար՝ սանդուխներով թէ չափազանց յոգնեցուցիչ պիտի ըլլար եւ թէ այսպէս աճապարող երկրի մը մէջ ժամանակի մեծ կորուստ:
Սանդուխները կարծես գեղեցկութեան համար դրուած են աւելի․ որովհետեւ մարդ հազիւ թէ պէտք ունենայ զանոնք գործածելու:
Ելարանները գիշեր ցորեկ կը բանին, եւ մէկ վայրկեանէն մինչեւ գագաթը կը հանեն քեզ:
Այս ամէնուն մէջ գեղարուեստի հրաշակերտներ չէ որ կը պակասին։
Գրադարանը, թատրոնները, երկաթուղիի կայարանները,  միւզիըմը եւն. եւն. մէյ մէկ գլուխ-գործոցներ են:
Ահա այսպիսի աշխարհի մը մէջ է որ նոր կեանք մը կ'սկսիմ։
Ինծի պիտի վիճակուի՞ որոշ դիրք մը գրաւել այս կարգապահ Բաբելոնի մէջ։
Չեմ գիտեր, բայց պիտի աշխատիմ։
Ահաւասիկ քեզի երկար նամակ մը:
Գրելով կարելի չէ բացատրել ամէն բան. ուրիշ նամակներու մէջ դարձեալ կը հաղորդեմ նոր տեղեկութիւններ կամ մանրամասնութիւններ։
Գրէ ինծի յաճախ եւ երկար: Քուկդ,
ՊԱՏԱՍԽԱՆԸ
ԱՄԵՐԻԿԱ ԳԱԼՈՒ ԲԱՂՋԱՆՔ ԿԸ ՑԱՅՏՆԷ
Սիրելի ...
Նամակդ անհամբերութեամբ կ'սպասէի որ վերջապէս հասաւ ու մեծ ուրախութիւն տուաւ ինծի:
ՄԷկ շնչով կարդացի այդ ամէնը, եւ քանի անգամներ ալ կրկնեցի ընթերցումը։
Անիկա շատ բաներ ըսաւ ինծի եւ միտքս ողողեց զանազան խորհրդածութիւններով:
Զգացումներս չեմ կրնար զսպել եւ պէտք Է բացատրեմ քեզ:
Եղբայր , կ'արժէ՞ այս չոր երկրին երկար կպած մնալ․ երկիր մը՝ ուր ոչ մէկ ազատութիւն կայ, ոչ մէկ հանգիստ, ոչ մէկ ապահովութիւն, եւ ոչ մէկ հեռանկար:
Ամէն բանի հետ տնտեսական վիճակն ալ քայքայուած Է:
Երկու ոսկի ամսականով մարդ ի՞նչ ապագայ կրնայ պատրաստել:
Ես ալ կը բաղձամ այդ ազատութեան եւ մեծագործութեան երկրի օդը շնչել, ապրիլ ու տեսնել բոլոր իր հրաշագործութիւնները, եւ ատով աւելցնել այն խեղճ դաստիարակութիւնը որ մեր դպրոցը տուած է ինծի։
Անշուշտ գեղեցիկ երազ մըն է նաեւ այնտեղ համալսարանական կրթութիւն մըն ալ առնել. բայց եթէ հոն ըլլամ ու անկարող այդպիսի կեանքի մը առանձնաշնորհումը վայելել, երկրին միջավայրը եւ մթնոլորտը բաւական են ուսանելու բուռն բաղձանքով լի եւ աշխատելու յօժար մէկուն աւանդելու լայն պաշարներ։
Հայրենասիրութեան պակասը չէ որ այա բաղձանքը կու տայ ինծի։
Երբեք մտադրութիւն չունիմ մեր երկրէն ընդ միշտ հեռանալու:
Կ'ուզեմ հայրենիքէս ատեն մը հեռանալ զայն աւելի սիրելու:
Որովհետեւ հայրենիքը ի՞նչ կրնայ ակնկալել ինձմէ, երբ խանութպանի մը տոմարը բռնելէ զատ ուրիշ ոչ մէկ ծառայութիւն կրնամ ընել։
Բայց ի՞նչ ընել եւ ինչո՞վ երթալ:
Այսպէս եթէ տասը տարի ալ աշխխատիմ ճամբու ծախք մը չեմ կրնար պատրաստել:
Կը փորձուիմ քեզմէ խնդրելու որ ինծի՝ իբբեւ պարտք՝ հարկ եղած գումարը եւ ուղեւորութեան անհրաժեշտ ծանօթութիւնները աւանդէիր. բայց գիտեմ որ դուն ալ ղեռ նոր ես այդտեղ եւ իվիճակի չես:
ի՞նչ կ'ըսես ի՞նչ խորհուրդ կու տաս ինծի։
Իմ Ամերիկա գալուս կարելիութիւն կա՞յ:
Կը վախնամ այս նամակա քեզ մտահոգ պիտի ընէ. Առ այժմ՝ ճիշտ քու կարծիքդ կ'ուզեմ, ուրի ոչինչ։
Գրէ ինծի շուտով եւ երկար։
Ես ոչ մէկ լուր, ոչ մէկ նորութիւն ունիմ տալու. ամէն բան սովորական տափակութեամբ կ'երթայ։
Քուկդ
Յուսադրող Պատասխան մը
Սիրելի....
Նամակդ ստացայ ուրախութեամբ. բայց կարդալով մի քիչ տրտմեցայ:
Ես կ'ակնկալէի որ ինծի երջանիկ տողեր գրէիր եւ հաղորդակից ընէիր զիս այն զուարթ տրամադրութեան որ քեզի յատուկ է:
Արդեօ՞ք իմ նամակս կը պարունակէր այնաիսի զգացումներ որ բարձր առաւելութիւն վայելող, մարդու հպարտութիւնը մատնանշէին։
Արդեօ՞ք իմ նամակս արթնցուց վիճակիդ մասին այն տժգոհութիւնը։
Քեզ չեմ մեղադրեր այստեղ գալու փափաք յայտնելուդ։
Քանի որ ես այստեղ եմ չեմ կրնար քեզ յորդորել անպատճառ երկիր մնալ` գաղթականութեամբ երկիրը չպարպելու համար:
Երբ ես հարկ եղած դիրքը ձեռք անցնեմ եւ վերադառնամ հայրենիք, այն ատեն իրաւունք պիտի ունենամ գաղթականութեան դէմ խօսելու:
Ես իսկապէս գաղթականութեան դէմ եմ, մանաւանդ խեղճ հայ գործաւորներու կեանքը տեսնելէ ետքը:
Ինչպէս նախորդ նամակիս մէջ գրեցի, ես բարեբաղդ էի այդ կեանքի մէջ չիյնալուս, շնորհիւ իմ եղբօրս։
Թէեւ աննպատակ կը գտնեմ հայերու Ամերիկա գալը, միեւնոյն ատեն չեմ ուզեր խափանել իտէալի մը հետապնդողը:
Թերեւս օր մը մեր երկիրը շատ օգտուի այդպիսի երիտասարդներուն վերադարձով:
Քանի որ այնքան տժգոհ ես երկրի կացութենէն եւ քեզ տուայտող իտէալներ ունիս, որոնց ազատօրէն հետամտիլ կը յուսաս այստեղ գալով, ես համաձայն եմ որ գաս եւ փորձես․ բայց ճիշտ հիմա քեզ օգնելու կարող վիճակի մէջ չեմ։
Եղբայրս սկսաւ ինծի շաբաթական տասներկու տօլար վճարել՝ իրեն օգնելուս:
Իրեն հետ ապրելով ծախքերս շատ չեն, երկիր մնացողներուն ալ ինք կ'օգնէ, այնպէս որ շաբաթը առ նուազն վեց տօլար կրնամ խնայել:
Մօտ ֆ150ի պէտք պիտի ունենաս․ ես այդ գումարը կրնամ վեց ամիսէն պատրաստել, թերեւս քիչ ատենէն ուրիշ պատեհութիւններ ալ ունենամ կամ պարտք ընեմ քեզի օգնելու:
Հիմա արդէն ձմնռն հասած է. մինչեւ ես ի վիճակի ըլլամ քեզի օգնելու ամառր կուգայ՝ որ ճամբորդութեան ամենէն հաճելի եղանակն է։
Ուրեմն, սիրելիս, քաջութիւնդ մի՛ կորսնցներ:
Դուն ալ քու բաժինդ կ'ունենաս այս կեանքէն, եւ թերեւս գլուխ գլխի տալով բան մը ընենք հոս։
Հիմակուընէ սկՍէ պատրաստութիւններ տեսնել եւ մի մոռնար ինծի ուրախ զուարթ նամակներ գրել:
Այս անգամ տեղեկութիւններ չպիաի կրնամ տալ, բայց կը խոստանամ մէկ երկու շաբաթէն գրել ու կարգ մը տեսածներս պատմել:
Ուրեմն ցտեսութիւն:
Քուկդ անկեղծօրէն ,
ՊԱՏԱՍԽԱՆԸ
Սիրելի..․
Չեմ կրնար բացատրել որչա՛փ երջանկութիւն բերաւ ինծի նամակդ:
Կը ցաւիմ որ նախորդ նամակս մի քիչ տխուր տպաւորութեան տակ գրած եմ, որ երբեք չէի ուզեր։
Այն խոստումը որ ինծի կ'ընես կը փարատէ տարտամ կեանքի բոլոր ամպերը եւ նոր հորիզոն մը կը բանայ իմ առջեւս:
Ե՛ս Ամերիկա գա՜մ. երազ մը կը թուի ինձ. եւ հազիւ կրնամ ինքզինքիս հաւատալ:
Բայց ոչ, նամակդ հոս Է, գիրը՝ քու գիրդ․ կը կարդամ կրկին եւ կրկին։
Քիչ ատենէն ես ալ Ատլանտեանի ալիքներու վրայէն պիտի անցնիմ եւ գամ քեզի հետ նոր երկիրը տեսնելու:
Բառ չեմ կրնար գտնել այս ազնուութեանդ համար իմ շնորհակալութիւնս յայտնելու. սաչափ միայն ըսեմ որ եթէ գամ եւ յաջողութիւն գտնեմ, այդ քեզի պարտական պիտի ըլլամ․ իսկ եթէ չի յաջողիմ, ոչինչ կորսնցուցած պիտի ըլլամ․ այդ պարագային քաղաքակիրթ երկրի մը մէջ ապրելու ինքնաբաւականացումը պիտի ստանամ։
Նամակդ հօրս եւ մօրս կարդացի:
Հայրս քիչ մը մտածելէ ետք հաւանեցաւ. մօրս աչքերը արցունքով լեցուեցան, բայց երբ հայրս իր հաւանութիւնը տուաւ, ինքն ալ աւելցուց թէ չուզեր ինծի խոչնդոտ ըլլալ:
Երջանկութենէս աւելի երկար չեմ կրնար գրել․ անհամբեր կ'սպասեմ խոստացած նամակիդ:
Նամակս գոցելէ առաջ կը պարեմ, կը ցատկեմ ուրախութեամբ, եւ իբրեւ հաւաստիքը իմ երջանկութեան՝ քեզի կ'իմացնեմ:
Միշտ քուկդ՝
ՇԱՐԺԱԿԱՆ ՊԱՏԿԵՐՆԵՐՈՒ ԱՌԹԻՒ
Սիրելի...
Շարժական պատկերներու թատրոնները Ամերիկայի կարեւոր զբօսավայրերը դարձած են։
Ժամանակի եւ նիւթականի տեսակէտէն աժան ժամանց մը հայթայթելով ահագին ժողովրդականութիւն գտած են անոնք:
Յաճախ ինչ որ լաւ թատրոն մը յիսուն սէնթով կամ տալէրով մը եւ երկու երեք ժամուան վատնումով կուտայ, շարժական պատկերներու թատրոնը տասը սէնթով կուտայ կէս ժամուան մէջ:
Աժանութիւնը անպայման կերպով տգեղութիւններու դուռ կը բանայ:
Այդ կարգի թատրոններէն շատեր անիմաստ բաներով կ'զբաղեցնեն իրենց փաթրօնները, եւ կբ մեռցնեն անոնց ճաշակն ու լաւագոյն ձգտումները. բայց կան նանւ այնպիսիներ՝ որոնք իսկապէս շինիչ տեսարաններ կը հայթայթեն։
Իբրեւ օրինակ կը յիշեմ Դամօնի եւ Փիթիասի պատմութիւնը՝ որուն ներկայացումը տեսայ անցեալ օր շարժական պատկերի թատրոններէն մէկուն մէջ:
Դիոնէսիոս Սիրակուսի բռնաւոր թագաւորն էր:
Կաշառակեր ծերակոյտի մը հմայքը շահած կը տիրէր երկրին վրայ՝ բոլորովին անպատասխանատու:
Փիթիաս ծերակոյտի մէջ միակ պարկեշտ մարդն էր՝ որ յայտնապես դէն էր բռնաւորին։
Այս վերջինը ձերբակալել տուաւ զայն եւ մահուան դատապարտեց:
Փիթիաս մեռնելէ առաջ կը փափաքէր իր պզտիկ զաւակը եւ գեղեցիկ կինը տեսնել ու իր գործերը կարգադրել:
Իր բարեկամը Դամօն յօժարեցաւ՝ իբրեւ երաշխաւոր՝ բանտ երթալ մինչեւ որոշ օր մը, երբ Փիթիաս պիտի վերադառնար իր մահուան պատիժը կրելու, հակառակ պարագային բարեկամը իր գլուխը պիտի կորսնցնէր:
Փիթիաս գնաց իր տունը եւ հրաժեշտ տուաւ իր ընտանիքին. բայց երբ պատրաստ էր վերադառնալու, գտաւ որ իր ծառան -- պարզամիտ ազնուութենէ մղուած -- իր ձին սպաննած էր վերադարձը արգիլելու համար:
Փիթիաս կայծակնահար եղաւ գրեթէ այս դժբաղդութեան առջեւ, որովհետեւ իր բարեկամը պիտի գլխատուէր իր տեղը, եւ կատաղութեամբ մը բոնելով ծառան գահավէժէ մը վար նետեց զայն։
Անկէ ետք՝ խենթի պէս սկսաւ վազել անտառներու մէջէն. յանկարծ նիզակով ու սուսերով զինուած ձիաւորի մը հանդիպեցաւ:
Ձիաւորը ինքզինքը պաշտպանելու միջոց ունենալէ առաջ Փիթիաս վար գլորեց զայն եւ ցատկելով ձիուն վրայ արշաւեց առաջ:
Անդին Դամոն որոշուած օրը ահագին բազմութեան առջեւ տարուած էր պատժի հրապարակը եւ իր գլուխը՝ վեհ համակերպութեամբ մը՝ դրած դահիճի կոճղին վրայ:
Երբ դահիճը վեր կը բարձրացնէր իր դանակը՝ սոսկալի հարուածը տալու, քառասմբակ վազող ձիու մը քայլերը լսուեցան եւ յանկարծ ժողովուրդը ահագին իրարանցումով մը կեցուցին դահիճին ձեռքը:
Փիթիասն էր որ կը վազէր իր բարեկամը փրկելու եւ խոստումը պատուաւոր կերպով կատարելու համար:
Վայրկեանի մը մէջ վար ցատկեց ան եւ ինքզինք նետեց դահիճի առջեւ:
Դիոնէսիոս ծպտուած ներկայ կը գտնուէր․ երբ այս հոյակապ մտերմութեան հիանալի օրինակը տեսաւ, այնքան ապշեցաւ որ նետեց իր ծպտազգեստը եւ իբրեւ թագաւոր առաջ գալով սեղմեց երկու բարեկամներուն ձեռքերը եւ, իբրեւ հաւաստիք իր հխացումին, ներեց Փիթիասին։
Կ'ըսուի թէ շարժական պատկերները պիտի գործածուին դաստիարակչական նպատակներու։
Սիրալիր բարեւներով,
Սիրելի....
Առաջ քեզի գրած էի թէ Ամերիկան սոսկալի նիւթապաշտ երկիր մըն է, ուր ամբողջ եռուզեռր, վազվռտուքը եւն. միայն մէկ նպատակ ունին, այն է ամենակարող տօլարներու թիւը բարդել:
Ասիկա մեծ մասով ճշմարիտ է:
Ամերիկայի ժողովուրդը դրամ վաստկելու ետեւէ Է մեծ եռանդով, բայց այդ ժողովուրդը կեանքը վայելել ալ գիտէ, եւ գործի երթալ գալու վազվզուքէն զատ` միեւնոյն աշխուժութիւնը ցոյց կուտայ ուրիշ ուղղութեամբ ալ:
Տեսնելու բան է թէ ինչպէս գեղեցիկ հագ- ուած օրիորդներ, կիներ, եւ երիտասարդներ կը լեցնեն թատրոնները՝ որոնք կիւսական մէյ մեկ աշխարհներ են իրենց ներքին գեղեցկութիւնով եւ մեծութիւնով։
Այդ երեւոյթը սովորական Է։
Այս ժողովուրդը դրամէն աւելի պաշտող Է նաեւ մարդկային ֆիզիքական կարողութիւնններու եւ միշտ սիրահար ողիմպիական, պէյսպօլ եւն. խաղերու:
Օրաթերթերը ամէն օր երեսներ կը լեցնեն զանազան տեղեր կատարուած խաղերու նկարագրութեամբ:
Երբ միջգօլէճական պէյսպօլի եղանակը բացուի, այլեւս ոգեւորութեան չափ ու աահման չկայ։
Թերթ ծախող տղաները միշտ կը պոռան խաղի արդիւնքի մասին, որու մանրամասնութիւններով լեցուն են թերթերը:
Հարվըրտ համալսարանը մեծ դաշտ մը ունի այդ կարգի խաղերուն համար, եւ աշնան ու գարնան մէջ, ամէն Շաբաթ կէսօրէ ետք, մէկ կամ միւս գօլէճի ուսանողներուն հետ կը խաղան:
Դաշտի մէջ մեծ ամփիթատրան մը կայ՝ որ 40.000 հոգի կ'առնէ. երբեմն ամբողջովին կը լեցուի այն:
Տարուան մէջ օր մը յատկացուած է Հարվըրտ եւ Եէյլ համալսարաններու ուսանողներու միջեւ կատարուած խաղին:
Այդ օրը կարծես տօնի օր մըն է ամբողջ երկրին համար:
Մասնաւոր կառախումբեր ժողովուրդը Պօսթօն կը թափեն Նիւ Եօրքէն եւ ուրիշ բազմաթիւ մեծ ու պզտիկ քաղաքներէն՝ խաղին ներկայ ըլլալու համար:
Իւրաքանչիւր տոմսի գինը երկու տալէր է, բայց մեզի պէս մահկանացուները չեն կրնար գնել, որովետեւ եթէ ամէն ուզողին ծախել հարկ ըլլար, դաշտի մէջ կենալիք տեղ պիտի չմնար։
Ուսանողները միայն չափաւոր թիւով կրնան գնել, իրենց ազգականներուն եւ բարեկամներուն տալու:
Հակառակ տոմսակ ստանալու դժուարութեան՝ երջանիկ ստացողներու աննմտան բազմութիւնը շարան շարան կ'երթան դէպի խաղի թատերավայրը․ կ'երթան ելեկտրակառքերով, օթօմօպիլներով, ոտքով, եւ հեծանիւներով։
Տեսնելու բան է բոլոր այդ մարդկային բազմութիւնը հոյակապ եւ շնորհալի հագուստներով։
Ուսանողները թափօրներ կը կազմեն երաժշտական խումբերով եւ կը պտտին:
Ոգեւորութիւնը ուսանողներու մէջ շաբաթներ առաջ կ'սկսի, եւ երբ խաղի օրը մօտենայ գիշերները թափօր կը կազմեն եւ անհամար ջահերով, զանազան տարազներով կը պտտին փողոցներու մէջ, երգելով եւ զուարթ բացագանչութիններով:
Ժողովուրդ մը որ բարոյական դաստիարակութեան հետ այնքան ուշադրութիւն կուտայ ֆիզիքական դաստիարակութեան հիացումի արժանի չէ՞։
Որքա՜ն միօրինակ եւ տխուր է մեր դպրոցական կեանքը, եւ որքա՜ն վառվռուն ու երջանիկ ասոնցը :
Միշտ քուկդ,
Իմ սիրելի Հօթհօրն,
Ձեր վրայ մասօնական ոչ մէկ պահանջ ունիմ բացի ծխախոտի ընկերակցութենէ, եւ երիտասարդը որ այս կը բերէ՝ չծխեր։
Բայց կ'ուզէ ձեզի նայիլ, բան մը՝ որ ձեզի վնաս չտար, բայց իրեն՝ շատ, բարիք:
Իր անունը Հաուէլզ է եւ ինքը շատ աղուոր երիտասարդ մը. գրած է բազմաթիւ ոտանաւորներ «Էթլէնթիք»ի մէջ, որ անշուշտ երբեք կարդացած չէք, որովհետեւ դուք ինքնիդ ատանկ բան չէք ըներ, եւ բաւականին տարիքոտ էք աւելի աղէկը գիտնալու...
Եթէ իմ դատողութիւնս ոեւէ բանի համար աղէկ է՝ այս երիտասարդը իր մէջ աւելին ունի յանգի տեսակէտէն քան մեր աւելի դեռատի բարեկամներէն ոեւէ մէկը։
Ի հարկէ ան չկրնար յուսալ մրցակից ըլլալ Consule Plancoի մարդոց:
Ուստի թոյլ տուէք իրեն ձեզի նայելու եւ անցուցէք ի հաշիւ
Ձերին միշտ, Ճ․ Ր. ԼՕՈՒԷԼ
ՑԱՒԱԿՑԱԿԱՆ ՆԱՄԱԿՆԵՐ
Սրտի անհուն կսկիծով իմացայ ձեր եղբօր մահը իր ծաղիկ հասակին մէջ։
Թերեւս ձեր վշտի խորութիւնը պիտի չկրնայի ըմբռնել եթէ չճանչնայի ձեր եղբայրը եւ իր խոստմնալից անձնաւորութիւնը:
Եւ որովհետեւ կը հասկնամ ձեր վիշտը, չեմ փորձեր մխիթարել ձեզ բառերով: Բառերու ամենէն պերճախօսը անզօր է այս պարագային :
Միայն թոյլ տուէք որ ես ալ բաժին ունենամ՝ ձեր կսկիծէն եւ արտասուաթոր աչերովս մթերեմ Յակոբիկին քաղցր յիշատակները իմ սրտիս մէջ:
ԶԱՒԿԻՆ ՄԱՀՈՒԱՆ ԱՌԹԻՒ՝ ՀՕՐԸ
Յարգելի տիար,
Ձեր թանկագին զաւկին մահուան գուժը զիս բոլորովին յանկարծակիի բերաւ:
Հազիւ կրնամ հաւատալ թէ այդպիսի սիրասուն, ուշիմ, եւ վառվռուն պատանեակ մը կրնար մահուան ճիրաններուն զոհ երթալ:
Եթէ զիս այսքան վիշտով կը համակէ, հապա որքա՛ն խոր ըլլալու է ձեր թախիծը որ հօր մը թախիծն է:
Եթէ չեմ կրնար ձեզի մօտ ըլլալ մարմնով, վստահ եղէք որ մտքով եւ սրտով ձեզի հետ եմ։
Բառ չունիմ ձեզ մխիթարելու, եւ թէպէտ մասնակից ձեր տառապանքին՝ անոր ծանրութիւնը չեմ կրնար թեթեւցնել:
Բայց, սիրելի բարեկամ, թոյլ տուէք ինծի յիշեցնել ձեզ որ ամէն զոհողութիւն եւ ամէն ջանք իգործ դրիք ձեր սիրելին ազատելու, եւ եթէ ամէն բան անհնար եղաւ, ուրեմն մեզի կը մնայ համակերպիլ անխուսափելիին առջեւ:
Ձերդ վշտակից,
ՋԱՐԼԶ ՏԻՔԸՆԶ ՄԱՐՔ ԼԷՄՕՆԻՆ՝ ԶԱՒԱԿԻ ՄԸ ՄԱՀՈՒԱՆ ԱՌԹԻՒ, 1835-ԻՆ
Սիրելի իմ Մարք,
Արդարեւ մեխ կսկիծով համակուած ենք ձեր աղէտին առթիւ:
Պէտք չունիմ քեզի ըսելու, սիրելիս, թէ ինչպէս միշտ մեր մտածմունքի մէջն էք, եւ թէ ես չեմ մոռցած եւ չեմ կրնար մոռնալ ան՝ որ ինծի հետ հսկեց եւ զիս մխիթարեց այն գիշերը երբ տանս մէջ պզտիկ տեղ մը թափուր թողուեցաւ:
Մենք գիտենք որ դուք երկուքդ ալ սփոփանք գտած էք այն երանաւէտ ամոքումէն որմէ այդ նուիրական պատկերը՝ մանուկը իր ծունկին վրայ՝ անանջատ է մեր կեանքի ամէն աստիճաններու մէջ. «Որովհետեւ այդպիսիներուն համար է երկինքի արքայութիւնը»։
Խիստ դժուար է, Աստուած գիտէ այդ, ոեւէ տարիքով զաւակ մը կորսնցնել, բայց մխիթարութեան շատ մը աղբիւրներ կան մէկու մը համար որ՝ ձեզի պէս՝ ծաղիկ հասակով զաւակ մը կը կորանցնէ։
Գեղեցիկ խորհուրդ մը կայ «Ֆիլտինկի Օրագիր Այս Աշխարհէն Միւսը»ի մէջ, ուր իր կորսնցուցած փոքրիկը կը գտնէ ժպտուն եւ պայծառ, որ իրեն համար Եղիսեան Դաշտերուն մէջ սարփինա մը կը շինէր, որուն տակ անոնք միասին պիտի ապրէին երբոր ան Ժամանէր։
Միշտ, վաղեմի բարեկամ, եւ միշտ քուկդ, ՋԱՐԼՍ ՏԻՔԸՆԶ
Լինքնի Նամակը Մօր մը որ Իր Ամբողջ Զաւակները Կորսնցուցած Էր Քաղաքային Պատերազմին մէջ
Նոյ․ 21, 1864.
Սիրելի Տիկին,
Պատերազմական պաշտօնատան թուղթերուն մէջ ինծի ցոյց տուին Մէսէչուսէցի սպայակոյտի պետին յայտարարութիւնը թէ դուք մայրն Էք հինգ զաւակենրու՝ որոնք փառքով մերած են պատերազմի դաշտին վրայ:
Կ'զգամ թէ որքան տկար եւ անպտուղ պիտի ըլլային իմ կողմէ ոեւէ բառեր՝ եթէ փորձէի անոնցմով մոռցնել տալ ձեզ ձեր այնքան ծանր կորստին վիշտը։
Բայց չեմ կրնար հրաժարիլ ձեզի մատուցանելէ այն մխիթարութիւնը որ կրնայ գտնուիլ երախտեացը մէջ այն հանրապետութեան՝ որու փրկութեան համար անոնք մեռան:
Կ'աղօթեմ որ մեր երկնաւոր Հայրը ամոքէ ձեր զրկանքի տառապանքը, եւ թողու ձեզի ձեր կորսնցուցած սիրելիներու միմիայն քաղցր յիշատակը եւ այն հոյակապ հպարտութիւնը որ ձերն ըլլալու է դրած ըլլալով այնքան թանկագին զոհողութիւն մը ազատութեան խորանին վրայ։
Ձերդ ամենակեղծօրէն եւ յարգանքով, ԱԲՐԱՀԱՄ ԼԻՆՔԸՆ
ՇՆՈՐՀԱՒՈՐԱԿԱՆ ՆԱՄԱԿՆԵՐ
ՀԱՄԱԼՍԱՐԱՆԷ ՇՐՋԱՆԱՒԱՐՏ ԲԱՐԵԿԱՄԻ ՄԸ
Սիրելի ․․․,
Ձեր շրջանաւարտութեան ցանկալի լուրը մեծ հաճոյքով ստացայ եւ թոյլ տուէք որ իմ խնդակցութիւնս յայտնեմ ձեզ իմ տկար բառերով:
Ձեր այս յաջողութիւնը սովորական ուսանողի յաջողութիւնը չէ, այլ նաեւ պսակը ձեր չարքաշութեան, մտքի եւ մարմնոյ տոկունութեան, եւ անյողդողդ յարատեւութեան:
Վստահ ըլլալով որ ձեր շրջանաւարտութիւնը ապահով քայլ մըն Է դէպի ձեր փայփայած իտէալները, կը մաղթեմ որ ապագան աւելի բարձր յաջողութիւններով պսակէ ձեզ՝ ի ցնծութիւն ձեր գերդաստանին եւ ազգին:
Ձերդ անկեղծօրէն,
Եէյլ Համալսարանէն գիտութեանց պսակաւորի տիտղոսը՝ որ հանդիսաւորապէս աւանդուեցաւ ձեզի, իբրեւ արդիւնք ձեր տարիներու ուսումնական աշխատութեանց, մեծապէս ուրախացուց զիս. ուստի սրտազեղ ցնծութեամբ կը մասնակցիմ ձեր երջանկութեան եւ կը մաղթեմ որ տարիները նոր յաջողութիւններու պսակները պատրաստեն ձեզ համար: Ի սրտէ շնորհաւորելով ձեզ՝ կը մնամ, Ձեր հիացողը ,
Ծննդեան օրերը կեանքի ուղեւորութեան մղոնաչափերը կրնան նկատուիլ․ եւ քանի որ այսօր տարեդարձի նոր սահմանանիշի մը կը հասնիք, թոյլ տուէք ինծի շնորհաւորել ձեզ՝ ձեր մինչեւ այսօր ապահով ճամբորդութեան համար, եւ մաղթել ձեզ՝ ամբողջ սրտովս բազմաթիւ նման առիթներ ընգունելու բարեկամներու բարեմաղթութիւնները : 
Կը մաղթեմ նաեւ որ ձեր ապագայ տարիները սահին երջանկութեամբ, առանց վշտի եւ մտահոգութեան: Ձերդ ամենաանկեղծօրէն,
ԱՄՈՒՍՆՈՒԹԵԱՆ ԱՌԹԻՒ
Ձեր երջանիկ ամուսնութեան բարի լուրը հասած է ինծի եւ անկեղծօրէն կը մաղթեմ ձեզ շէն եւ երջանիկ տուն մը ձեր այս նոր կեանքին մէջ:
Երկար ատենէ իվեր ծանօթ էի ձեր հաստատ սիրոյն եւ նուիրումին դէպի մէկը՝ որ այնքան վստահած էր ձեր պահպանութեան. եւ ես վստահ եմ որ ձեր ջանքերը պիտի չթերանան ապահովելու ամէն հաւաստիք իրական բարեբաստութեան մը` որ այս միութիւնը կրնայ բերել ձեզ:
Մաղթելով որ ձեր այս երկրային երջանկութեանը միանան երկնային օրհնութիւնները, կը մնամ, Ձեր անկեղծ բարեկամը,
Բարեկամի մը Ամուսնութիւնը
Ձեր ամուսնութեան հրաւէրը ամսոյս 20ին հասած է ինծի. քանի որ այդ օրը անխուսափելիօրէն քաղաքէ դուրս պիտի ըլլամ, ուստի եւ, իմեծ ցաւ ինծի, անկարող՝ ներկայ ըլլալու արարողութեան, ձեզի կը ղրկեմ իմ շնորհաւորութիւններս նամակով։
Իսկապէս դուք նախանձելի էք:
Բաղդը ձեզի համար գեղեցիկ ժպիտներ ունի։
Առեւտուրի մէջ յաջող, ընկերային շրջանակներու մէջ սիրուած. եւ յարգուած , հիմա ալ իլրումն ձեր երջանկութեան ձեզի կ'առնէք՝ իբրեւ կեանքի ընկերուհի՝ ամենասիրելի, գեղեցիկ եւ մտացի օրիորդ մը։
Ամէն տարակոյսէ վեր Է որ փայլուն ապագայ մը եւ խիստ հաճելի առտնին կեանք մը պատրաստ է ձեզի համար, ինչ որ իր ջերմագին բաղձանքն է եւ բարեմաղթութինը։
Ձեր բարեկամը ,
ՄԵԾ ԵՂԲԱՅՐԸ ՊԶՏԻԿ ԵՂԲՕՐ
Սիրելի եղբայրս Արամ,
Դպրոցական յաջողութիւններուդ ուրախալի լուրը բերող նամակդ ստացայ եւ մեծապէս ուրախ եղայ:
Այդ մասին իմ խորին գոհունակութիւնս կը յայտնեմ՝ եւ զուարթ սրտէ բղխած համբոյրներս կը ղրկեմ:
Շարունակէ այդպիսի լուրեր ղրկել ինծի քու դպրոցական աշխատանքներու մասին:
Նամակիդ մէջ յիշած Էիր որ մէկ երկու առարկաներ չէիր սիրեր, բայց կը սորվէիր պարզապէս դասընկերներէդ ետ չմնալու համար:
Քու կարծիքով էական չէ որ ամէն դպրոցական դպրոցի մէջ աւանդուած ամէն նիւթ սորվի:
Ես այդպէս չեմ մտածեր:
Տարրական վարժարանի մը մէջ աւանդուած նիւթերը հազիւ թէ աւելորդ ըլլան:
Ամէն նիւթ որոշ ընդունակութիւն մը կ'ստեղծէ եւ կը զարգացնէ պատանիներու մէջ։
Անոնք որ մտադիր են ուսումնականի մը կեանքը ապրիլ՝ չեն կրնար իրենց նախնական ուսումի նիւթերէն մէկը կամ միւսը զանց ընել. որովհետեւ անոնց ամէնքն ալ իրենց տեղը ունին։
Հեղինակաւոր աղբիւրներէ քաղած տեղեկութիւններս ցոյց կուտան որ աշխարհի կեանքի մէջ յաջողութեան նշան է դպրոցական կեանքի յաջողութիւնը:
Քաղաքական եւ ուրիշ ասպարէզներու մէջ առաջնորդող մարդիկ, շատ քիչ բացառութեամբ առաջնորդող եղած են նաեւ իրենց դպրոցական շրջանին մէջ:
Տարակոյս չունիմ որ մեծ մարդերու կենսագրութեան մէջ հանդիպած ես այնպիսի դէմքերու՝ որոնք իրենց դպրոցական կեանքի մէջ այնչափ ընդօրինակելի բարք կամ նախանձելի յաջողութիւն չեն ունեցած։
Այդպիսի պարագաներ ունին իրենց յատուկ պատճառները, որոնց քննութեան չեմ կրնար մտնել հիմա:
Եթէ մենք մեր ուշադրութիւնը դարձնէինք այն անյաջողներու լէգէոններուն, որ այսօր աշխարհը կը լեցնեն, պիտի տեսնէինք որ անոնցմէ ամենամեծ մասը դպրոցական յաջող շրջան մը չեն ունեցած:
Անշուշտ ըսել չեմ ուզեր թէ դպրոցի մէջ յառաջադէմ տղայ մը անպատճառ եզական դիրք մը կը գրաւէ իր ապագայ կեանքին մէջ. ինչ որ շեշտել կուղեմ՝ սա է թէ դպրոցական յաջողութիւնը կ'օժտէ մարդիկը ոչ միայն խորհելու եւ քննելու կարողութեամբ , այլ նաեւ ինքնավստահութեան մեծ ձիրքով:
Հանճարներէն փոքրաթիւ մաս մը իրենց բնածին ձիրքով եւ ուրիշ պատճառներով վեր բարձրացած են. բայց տարօրինակ հանճարները բացառիկ երեւոյթներ են կեանքի մէջ։
Ներկայ քաղաքակրթութիւնը փոքրաթիւ հանճարներու միջոցով չէ անպատճառ որ ստեղծուած Է, այլ տոկուն, յարատեւող, եւ միշտ լաւագոյնը ընելու ձգտող միլիոնաւոր աշխատաւորներու միջոցով:
Եւ եթէ մէկը դպրոցէն սկսի լաւագոյնը ընել, լաւը ընելու մտաւորական եւ ֆիզիքական ուժի կարեւոր պաշար մը կ'ստանայ․ եւ ահա այդ պաշարն է որ թէ արհեստի եւ թէ գրականութեան մէջ ասպարէզներ կ'ապահովէ հազարաւոր մարդոց՝ որոնք բացառիկ հանճարներ չեն եղած:
Մեր նպատակը չէ բացառիկ մարդիկ ըլլալ աշխարհի վրայ, այլ մարդու բարձրութեան արժանի անձնաւորութիւններ:
Ուստի եթէ դպրոցական փայլուն շրջաններ կը բոլորես, այդ բանը քեզ շլացնելու չէ եւ քու մասին բացառիկ հանճարի մը գաղափարը կազմել տալու չէ քու մէջ:
Այդպիսի խորհուրդներ ամբարտաւանութեան կ'առաջնորդեն:
Ճշմարիտ եւ գեղեցկագոյն մեծութիւնները անոնք են որ ինքնահայեցողութեան չեն ենթարկուիր:
Լաւ սկզբունք չէ բան մը սորվիլ պարզապէս ուրիշներէն ետ չմնալու համար:
Քանի որ պիտի սորվիս՝ նախ սորվելիքդ սիրել գիտցիր, ջանա առարկային արժէքը տեսնել եւ սորվէ այդ արժէքին համար։
Վստահ եմ որ այս մի քանի դիտողութիւնները նոր եռանդ կուտան քեզի եւ սիրել կուտան բոլոր դասերդ:
Քեզի հիմնական նպատակ ըրէ ոչ թէ ուրիշները գերազանցել, այլ կատարելութեան հասնիլ:
Կը մնամ միշտ քեզ սիրող Եղբոյրդ ,
Գրեթէ տարի մըն Է այն օրէն՝ երբ առաջին անգամ ըլլալով գեղեցիկ հաճոյքն ունեցայ ձեր տունը ընդունուելու իբրեւ բարեկամ մը։
Ամբողջ այդ ժամանակի ընթացքին, կը խոստովանիմ համարձակօրէն, մէկ հրապոյր եւ ապա մէկ զօրաւոր յոյս շարունակ զիս ձեր տունը կը քաշէր: Պէտք կա՞յ աւելցնելու թէ այդ հրապոյրը ձեր թանկագին անձը եւ այդ յոյսը ձեր նպաստաւոր ակնարկը շահելու փափաքը եղած է։
Արդեօ՞ք յաջողած եմ։
Արդե՞օք այն խորունկ եւ հաւատարիմ սէրը՝ որ ես կ'զգամ ձեզի համար՝ ունի՞ ձեր սրտին մէջ ոեւէ պատասխան:
Ապագայի երջանկութեան իմ ամբողջ յոյսս ձեր պատասխանէն կախեալ Է․ որովհետեւ իմ սէրը ժամուան մը համար սլացող քմահաճոյքը չէ, այլ ճշմարիտ, տեւական սէրը՝ որ հաստատուած Է յարգանքի եւ գնահատումի վրայ եւ ամիսներէ իվեր եղած Է իմ կեանքի երազը:
Ձեր կուսական արժանապատուութիւնը այնքան ապահովօրէն ծածկեր Է ձեր սիրտը ինձմէն որ հազիւ թէ կը յանդգնիմ յուսալու տեղ մը անոր մէջ. բայց կ'զգամ որ այլեւս աւելի երկարաձգումին չեմ կրնար տոկալ. ուստի կը գրեմ կամ շահելու եւ կամ կորսնցնելու ամէն բան:
Եթէ դուք ընդունիք իմ ձեռքս, կեանքիս հպարտութիւնը պիտի ըլլայ աշխատիլ ձեզ պատսպարելու ամէն վիշտէ եւ ձեզի տալու բոլոր այն երջանկութիւնը որ գորովալից, սիրող ամուսին մը կրնայ տալ իր առաջին եւ միակ սիրոյ առարկային:
Յուսալով ձենէ շուտով լսելու, կը մնամ յարգանքով եւ ջերմ սիրով, Ձերդ հաւատարմօրէն,
ՅԱՋՈՂ ՊԱՏԱՍԽԱՆ
Սիրելի Պն. ------,
Ձեր ազնիւ եւ առնական նամակը իմ աչքերս կը բանայ եւ ես կը տեսնեմ որ ինչ որ սոսկ տաք բարեկամութիւն մը կը կարծէի աւելի զօրաւոր զգացում մը եղած է:
Կ'զգամ որ ինծի տանջանք պիտի ըլլայ կորսնցնել ձեր այցելութիւնները եւ ներկայութիւնը, եւ թէ այն սէրը՝ որ դուք կը խոստանաք ձեր կեանքի ընկերուհիին՝ խիստ երջանիկ պիտի ընէ զիս:
Կը տեսնէք որ ձեզի ազատօրէն կը պատասխանեմ, որովհետեւ արդար չեմ նկատեր խաղալ այնպիսի գորովալից սիրոյ մը հետ որ դուք ինծի կը նուիրէք:
Ձեր նամակը ցոյց տուած եմ ծնողացս, եւ անոնք կը փափաքին իմ միջոցաւ ձեզի իմացնել որ ուրախ պիտի ըլլան եթէ այս իրիկուն գաք զիրենք տեսնելու:
Լաւագոյն զգացումներով, Ձերդ ճշմարտօրէն,
ԸՆՏԱՆԵԿԱՆ ՆԱՄԱԿՆԵՐ
Սիրելի Հայրիկ,
Երկար ճամբորդութեան անխուսափելի յոգնութիւններէն ետք երէկ ապահով հասայ այստեղ եւ ահա առաջին պատեհութեամբ ձեզի կը գրեմ:
Քեռիս զիս դիմաւորելու եկած էր եւ առանց դժուարութեան զիս դուրս հանեց:
Շնորհիւ քեռիիս օտարութեան դժուարին վիճակէն ազատ եմ, միայն ձեր կարօտը ունիմ սրտիս մէջ:
Այսօր այս նոր տունը տարօրինակ կը թուի ինծի՝ առանց հօր եւ մօր․ անշուշտ եթէ քեռիս չըլլար դիմանալը դժուար պիտի ըլլար:
Սիրելի Հայրիկ, թէեւ հիմա ձենէ այսքան հեռու եմ, բայց այն կարօտը որ սիրտս կը լեցնէ պիտի առաջնորդէ զիս միշտ ձեղի արժանի զաւակ մը մնալու եւ ձեր երջանկութեան համար աշխատելու:
Գիշերուան հանգիստէն ետք արդէն ուժերս վերադարձած կ'զգամ եւ պատրաստ գործելու:
Քեռիս կ'ապահովցնէ որ գործերը կարծուածին չափ ծանր չեն եւ եթէ մէկը իր առողջութեան հոգ տանի երբեք չվնասուիր։
Քեռիս կ'ըսէ որ գոնէ երկու շաբաթ պէտք է հանգիստ ընեմ եւ անկէ ետքը գործի երթամ:
Ինքը կը կարծէ որ գործ առնելը դժուար չէ:
Թէեւ ես անհամբեր եմ ժամ առաջ գործ մը առնելու, բայց քեռիիս խորհուրդին համաձայն պիտի սպասեմ:
Ասկէ ետք պիտի աշխատիմ գոնէ երկու շաբաթ անգամ մը նամակ գրել ձեզ:
Ձեր երախտագէտ զաւակը,
Սիրելի Մայրիկ,
Դեռ նոր հասած ըլլալով կարօտի զօրաւոր զգացումները թող չեն տար երկար նամակ գրելու:
Այս նամակս գրելու նպատակս է ձեզ տեղեկացնել ապահով ժամանումիս եւ գոհացուցիչ առողջութեանս մասին։
Ձեր խրատները երբեք չպիոի մոռնամ եւ միշտ պիտի աշխատիմ ձեր բաղձանքին համաձայն լաւ զաւակ մը ըլլալ:
Թէեւ ձեր գուրգուրանքէն զուրկ եմ, բայց վստահ եմ որ զիս կը սիրէք միշտ եւ այդ վատահութիւնը իմ մխիթարութիւնս պիտի ըլլայ։
Այստեղ գալուս՝ քեռիս լաւ եւ առողջ վիճակի մը մէջ գտայ:
Կ'ըսէ որ իմ իր քով ապրիլը տեսակ մը ընտանեկան յարկի տպաւորութիւնը կը թողու իր վրայ:
Իմ Ամերիկեան կեանքի մասին միշտ տեղեկութիւններ պիտի տամ ձեզ եւ պիտի գրեմ կանոնաւորապէս երկու շաբաթ անգամ մը: Շաբաթ մը հօրս եւ շաբաթ մը ձեզ, այնպէս որ ամէն եօթնեակին ինձմէ նամակ մը ստանաք:
Բոլոր ազգականներուս սիրալիր բարեւներս կը ղրկեմ:
Ամէնուն մէկիկ մէկիկ չեմ կրնար գրել, բայց կ'ապահովցնեմ որ միշտ հաճոյքով պիտի յիշեմ զիրենք:
Ներփակ պիտի գտնէք քեռիիս նամակը
Մնամ ձեր հնազանդ զաւակը, ՄԵԼՔՈՆ
Իր Քրոջը
Սիրելի քոյրս Վարդուհի,
Այսօր առաջին անգամն է որ բոլորովին օտար աշխարհէ մը կը գրեմ քեզի:
Ինծի բոլորովին տարօրինակ կը թուի առանց հօր, մօր կամ քրոջ գտնուիլ:
Այնտեղ եղած ատենս միշտ կը փափաքէինք մեր քեռին տեսնել. հիմա ես այդ փափաքիս գոհացում գտած եմ, բայց որչա՛խ երջանիկ պիտի ըլլայի եթէ ամէնքս մէկտեղ ըլլայինք եւ մեր իրիկունները ընտանեկան քաղցր զուարճութեամբ անցնէինք:
Երբ ընտանեկան յարկի տակ էի չէի կրնար երեւակայել թէ որչափ դժուար էր քրոջմէ զուրկ ապրիլ։
Շատ բաներ ունիմ քեզի ըսելիք, շատ բաներ քեզի պատմելիք իմ տեսածներէս. բայց քովա չես, եւ չեմ կրնար անոնք գրի առնել:
Անմիջապէս որ քիչ մը վարժուիմ այս նոր կեանքին, քեզի երկար նամակներ պիտի գրեմ:
Այս նամակը գրած ատենս սենեակի մէջ բոլորովին մինակ եմ, քեռիս գործի գացած է։
Սենեակի մէջ կը պտտիմ, տունէն քիչ մը դուրս կ'ելլեմ. բայց հեռուն երթալու կը վախնամ ու նորէն կու գամ սենեակ:
Գոնէ շարունակ քեռիիս հետ ըլլայի, այնքան միայնակ պիտի չզգայի:
Երբ ես ալ գործել սկսիմ՝ այս ձանձրոյթէն եւ միայնութեան առթած մելամաղձոտութենէն կ'ազատիմ։
Իմ երջանկութիւնս պիտի ըլլայ միշտ քու եւ ամբողջ ընտանիքի մասին խորհիլ։
Գրէ ինծի շուտով:
Երկար նամակներ կ'սպասեմ քեզմէ։
Ես ալ կը խոստանամ երկար գրել:
Մնամ միշտ կարօտով՝ Եղբայրդ,
Սիրելի Հօրեղբայր,
Ահա քանի մը օր է որ Ամերիկա եկած եմ եւ կ'աշխատիմ ինքզինքս յարմարցնել այս երկրի պայմաններուն։
Այս օրեր հանգիստ կ'ընեմ քեռիիս մօտ:
Բայց երբեք չեմ կրնար մոռնալ հայրենի երկրի քաղցր յիշատակները:
Հոն եղած ատենս այնքան չէի կրնար գնահատել այն երջանկութիւնը որ ծնողքներու ներկայութիւնը եւ ազգականներու մօտաւորութիւնը կուտային։
Կը յիշեմ որչա՛փ ուրախ եւ երջանիկ կ'զգայի երբ մեր տունը գայիք հօրս հետ խօսակցելու:
Մէկիկ մէկիկ կը յիշեմ բոլոր այն փայփայանքները որ ինծի կ'ուտայիք, եւ գուրգուրանքով կը պահեմ այն թանկագին նուէրները որ ինծի տուած էք։
Կարօտի զգացումները դեռ զօրաւոր են իմ մէջս եւ չեմ կրնար ընդդիմանալ զիս գրաւող հայրենաբաղձութեան:
Ուստի այս օրերուն միակ սփոփանքս կը գտնեմ ձեզի գրելով։
Որչա՜փ անտանելի պիտի ըլլար այս կնանքը եթէ քեռիիս մօտ չըլլայի:
Իրիկունները քեռիիս հետ միշտ ձեր վրայ կը խօսինք եւ այդ կերպով մեր ժամերը կը քաղցրացնենք։
Սիրելի Հօրեղբայր, ձեզ կը վստահացնեմ որ երբեք մտքի կատարեալ անդորրութիւն պիտի չունենամ մինչեւ որ ատեն ատեն չգրեմ ձեզ:
Եւ եթէ ձենէ երբեմն նամակ ստանամ երջանիկ պիտի զգամ։
Կը մնամ սիրոյ բարեւներով՝ Ձեր եղբօրորդի,
Քեռիին Նամակը Իր Քրոջ
Սիրելի Քոյր իմ,
Մելքոնը արդէն իր ժամանումի մասին կը գրէ քեզ. ես մինակ երկու տողով կ'ուզեմ քեզ վստահացնել որ իմ ձեռքէս եկածին չափ պիտի օգնեմ իրեն, որպէսզի այս օտարութեան կեանքը գոնէ մասամբ տանելի ըլլայ:
Ես դժբաղդաբար յաջող մէկը չեմ որ իրեն համար լաւագոյն ասպարէզ մը ապահովէի։ Բայց վերջապէս պիտի աշխատիմ որ լաւ արհեստ մը սորվի եւ քանի մը տարիէն ձեզի վերադառնայ թէ իր արհեստով եւ թէ իր դրամագլուխով:
Այն ատեն թերեւս ես ալ հրաժեշտ տամ այս տեղի գործաւորական կեանքին եւ գամ սիրելիներուս ու բարեկամներուս հետ մնացած կեանքս անցնելու:
Տարակոյս չունիմ որ Մելքոնին ձենէ հեռանալը շատ դժուար կու գայ ձեզ:
Ինծի համար իր ներկայութիւնը հոս տեսակ մը ընտանեկան յարկի տպաւորութիւնը կը ձգէ․ ցորեկը աշխատութեան ատեն՝ գիտեմ որ երբ իրիկունը վերադառնամ սենեակս, միայն չորս պատեր չէ որ պիտի գտնեմ, այլ նաեւ սիրելի քեռորդիս։
Կը յուսամ որ իր գալը բարիք մը պիտի ըլլայ թէ իրեն եւ թէ ձեր ամէնուն։
Ինքը վառվռուն եւ ուշիմ երիտասարդ մըն է եւ վստահ եմ որ շուտով իր յաջողութեան ճամբան կը գտնէ։
Իմ սիրալիր բարեւներս հաղորդէ քեռայրիս, Վարդուհիին եւ բոլոր ազգականներուս:
Եղբայրդ,
Սիրելի Եղբայր,
Նամակդ ուրախութեամբ ստացայ, որ մեր ամենուն մխիթարանք մը եղաւ:
Մելքոնը Ամերիկա ղրկեցինք իր բուռն փափաքին գոհացում տալու եւ իր ապագան մեր սիրոյն չզոհելու համար:
Բայց երբեք չէինք կրնար հաւանիլ, եթէ քու պաշտպանութիւնդ եւ հսկողութիւնդ իրեն համար ապահովուած չըլլար:
Սիրելի եղբայր, կ'ըսես որ Մելքոնին այնտեղ ըլլալը քեզի տեսակ մը ընտանեկան յարկի տպաւորութիւնը կը թողու:
Այդ տողերը աչքերս արցունք խլեցին։
Տասը տարիէ իվեր հեռացած ես հայրենի երկրէն եւ տակաւին վերադարձի խօսքերը նոր կ'ընես, այն ալ սպասելէ ետք, մինչեւ որ Մելքոն իվիճակի ըլլայ իր հօր եւ մօր գիրկը վերադառնալու:
Սիրելիս, տակաւին երիտասարդութիւնդ չես կորսնցուցած, ես վստահ եմ որ դեռ կտրիճ տղայ մարդ մըն ես, որովհետեւ տարիքդ հազիւ երեսունը հինգ է:
Ինչո՞ւ համար չես մտածեր կարգուելու եւ տուն տեղ ըլլալու մասին:
Եթէ ամուսնանաս եւ քանի մը տարի ետք Մելքոնին հետ վերադառնալ ուզես, ինչ որ մեր ամենուս ալ սրտագին բաղձանքն է, կը բերես նաեւ հարսդ եւ ամենքս այստեզ երջանիկ կ'ըլլանք:
Եթէ անգամ մը այդ ուղղութեամբ մտածես՝ քեզի յարմար ընկերուհի մը կրնաս գտնել կամ հոդ եւ կամ հոս:
Մեր քաղաքի մէջ քեզի յարմար աղջիկենր շատ կան եւ անոնցմէ շատերը կը ճանչնաս․ եթէ սիրտդ ընտրութիւն մը ընէ՝ ես վստահ եմ որ յուսախաբ չես մնար:
Ուրեմն լրջօրէն մտածէ այս ըսածներուս վրայ եւ ուրախացուր քոյրդ՝ լաւ պաստասխան մը տալով:
Սիրով եւ կարօտով Քոյրդ, ՄԱՔՐՈՒՀԻ ԱՐՍԷՆԵԱՆ
Հօրը Պատասխանը
Սիրելի զաւակս,
Ողջ առողջ հասնելուդ լուրը անհամբեր կ'սպասԷինք եւ վերջապէս նամակներդ՝ ինծի, մայրիկիդ, եւ քրոջդ՝ եկան փարատելու մեր բոլոր մտածողութիւնները:
Ուրախ եմ որ քեռիիդ հետ ես եւ իր ազնիւ հոգածութիւնը կը վայելես:
Անշուշտ մեզի համար շատ դժուար է քեզմէ զրկուած ապրիլ․ քու բացակայութեամբ տունը պարպուած կը թուի մեզ. բայց քանի որ ես բաղդաւոր չկրցայ ըլլալ՝ իմ զաւակներուս ապագան ապահովելու չէի կրնար քեզ անպատճառ մեր քովը պահելով քու հետապնդումննրէդ զրկել քեզ:
Փափաքեցար Ամերիկա երթալ եւ մենք, մայրդ եւ ես հաւանեցանք արգելք չըլլալ քեզ:
Հիմա քանի որ արդէն հասած ես, մեզի կը մնայ մաղթել որ բոլոր փափաքներուդ իրագործումը տեսնես։
Զաւակս, եթէ հայրդ այսպէս աղգատութեան մատնուած չըլլար, փոխանակ Ամերիկա գործի համար ղրկելու քեզ՝ ուսմունքի համար պիտի ղրկէր:
Ինչ որ մենք չկրցանք ընել՝ կը յուսամ դուն քեզ կ'ընես։
Ինքզինքիդ լաւ հոգ տար․ յիշէ որ մեր միակ հարստութիւնը եւ մխիթարութիւնը դուն ես:
Դեռ երիտասարդ ես եւ ամբողջ կեանք մը ունիս առջեւդ․ սրտի ամրութեամբ գործդ առաջ տար։
Տա՜ր Երկինք որ չմեռած քեզ անգամ մըն ալ տեսնէի իբրեւ զօրաւոր եւ բարգաւած մարդ:
Մեր սիրոյ բարեւները քեզ եւ քեռիիդ,
Հայրիկդ,
Մօր Պատասխանը
Սիրելի Զաւակս,
Ամերիկա մեկնելէդ ի վեր մեր տունը սզաւոր տուն մը դարձած էր․ նամակներդ առաջին անգամ ըլլալով զուարթութիւն բերին:
Իբրեւ մայր՝ ես չկրցայ իմ արցունքս զսպել:
Բայց այդ արցունքը այրող չէր, այլ զովացուցիչ արցունք մը․ վիշտերս անոնցմով դուրս թափեցի։
Նամակդ գոհարի պէս կը պահեմ եւ ատեն ատեն կր կարդամ:
Վստահ եմ որ քեռիդ քեզի պէտք եղած հոգը կը տանի եւ կ'ապրիս հոգիով ու մարմնով զօրաւոր։
Սիրելի զաւակս, շատ մի՛ աշխատիր, առողջութեանդ խնամք տար թէ քու եւ թէ մեր սիրոյն համար:
Մեր ամէնուն ալ միակ երջանկութիւնը պիտի ըլլայ քեզմէ շարունակ լուրեր ստանալ եւ առողջութեանդ մասին տեղեակ մնալ։
Եթէ կարելի էր ամէն օր գրէիր, բայց չեմ ուզեր որ այդ ձեւով ինքզինքդ յոգնեցնես կամ մտմտուք ունենաս:
Եթէ շաբաթը անգամ մը ես կամ հայրդ կամ քոյրդ նամակ ստանանք՝ ուրախ պիտի ըլլանք եւ մխիթարուինք:
Սիրելիս, ամբողջ սրտովս կը մաղթեմ որ Ամերիկա քեզի համար բարգաւաճումի եւ երջանկութեան աղբիւր մը ըլլայ, եւ օր մը դառնաս քու կարօտդ քաշող ծնողացդ՝ բոլոր այն յաջողութիւններով որոնց համար կը տենչաս:
Մայրդ, ՄԱՔՐՈՒՀԻ ԱՐՍԷՆԵԱՆ
Քրոջ Պատասխանը
Սիրելի Եղբայրս,
Որչա՜փ ուրախ եմ որ զիս ալ յիշեր ես այդ օտար աշխարհի մէջ քեզ պաշարող մտմտուքներու մէջ:
Չես կրնար երեւակայել թէ մեր տունը որչա՜փ տրտմութեաբ լեցուած էր։
Հայրիկս միշտ քու վրայ կը խօսէր իրիկունները եւ հառաչելով կ'ըսէր. «Արդեօք հիմա տղաս ո՞ւր է եւ ինչ վիճակի մէջ, արդեօք ծովը կը նեղէ՞ զինք» եւն:
Մայրս յաճախ պատկերիդ կը նայէր եւ կուլար, իսկ իմ սիրտս թախիծով կը լեցուէր ինքզինքս միակ եղբօրմէ զրկուած տեսնելով եւ մտածելով որ մօրմէդ եւ հօրմէդ հեռու կեանքը որչափ ծանր ըլլալու է. Ամէնքս ալ ուրախ ենք որ այնտեղ սիրելի քեռիիս հետն ես հիմա, երանի թէ ես ալ զինքը տեսնէի․ թէեւ ես շատ պզտիկ էի երբ որ ինք հեռացաւ, բայց միշտ զինքը կը յիշեմ եւ կը սիրեմ:
Սիրելի եղբայր, չես կրնար երեւակայել թէ որչափ ուրախ զգացի այն տողերուն համար որոնցմով կը խոստանաս ինծի երկար նամակներ գրել:
Վստահ եղիր որ այդպիսի նամակներ զիս քոյրերէն ամենէն երջանիկը պիտի ընեն:
Ես ալ պիտի աշխատիմ քեզի երկար գրել եւ այստեղ անցած դարձածներու մասին տեղեկութիւն տալ:
Հօրեղբայրս եւ իր հարսը աւելի յաճախ կու գան՝ մեզ առանձին չթողլու համար:
Հօրաքոյրս եւ Գոհար անցեալ իրիկուն եկան եւ քեզի շատ բարեւներ ըրին։
Ուրիշ մասնաւոր նորութիւններ չկան։
Մնամ սիրով եւ կարօտով՝ Քոյրդ Վարդուհի։
ՆԱՄԱԿ ԳՈՐԾԷՆ ԳՈՀ ԱՆՁԷ ՄԸ
Սիրելի....,
Սանֆրանսիսկօ երթալէդ ի վեր միայն քարտ մը ստացած եմ քեզմէ եւ ուրիշ ոչինչ։
Ո՞ւր ես եւ ի՞նչ կ'ընես:
ինչո՞ւ լուր մը չես հաղորդեր:
Գիտես որ ես մեքենագիտութեան որչափ սիրահար էի։
Արհեստը սորվելու համար կանոնաւոր դպրոց չէի կրնար երթալ, որովհետեւ ո'չ մուտքի քննութիւնները տալու ի վիճակի էի եւ ոչ ալ ծախքերը հոգալու։
Այս տնղ մասնաւոր խանութներ կան որ իրր դպրոց գործնականօրէն արհետոը կը սորվեցնեն հարիւր տօլարով:
Ուստի ճար ճարակ ըրի այդ գումարը պատրաստեցի եւ բիչ մըն ալ պարտք ըրի քանի մը շաբաթ ապրելու եւ գացի արհեստը սորվելու:
Ինծի մասնագիտութիւն ըրի օթօմօպիլի նորոգումը:
Երկու ամիս չտեւեց արհեստը ըստ բաւականին սորվեցայ, վկայական մը ատանալու եւ նահանգային քննութենէն անցնելու չափ, եւ հիմա երեք շարբաթէ ի վեր մեքենական խանութի մը մէջ կը գործեմ:
Շաբաթական 15 տօլարով սկսայ, գալ շաբաթ 18ի պիտի բարձրացնեն, իակ՝ տարեգլխին 25ի։
Ուրեմն ես իմ գործէս գոհ եմ:
Մենք հայերս երբ Ամերիկա կուգանք աչքերնիս չենք բանար, մեր մէկ ծանօթը գործարանի մը մէջ կը տեսնենք եւ մեզի նպատակակէտ կ'ընենք նոյն գործարանին մէջ գործ մը հայթայթել՝ շաբաթական 7 կամ 8 տալերով, իսկ երբեմն աւելի վար:
Կը կարծենք որ ամբողջ Ամերիկան այդ գործարանին մէջ է:
Կ'աշխաատինք տարիներ եւ ոչ մէկ արդիւնք ձեռք կը բերենք, գործի տեսակետէ միշտ անապահով եւ միշտ դժգոհ:
Կամաց կամաց դառն զգացումները մեզ կը պաշարեն, ատելուլթեամբ կը լեցուինք ամէն բանի դէմ. կ'անիծենք մեր այս բաղդը, կ'ատենք պօսերը, գործարանատէրը եւյլն, եւյլն։
Որչափ մեր ատելութիւնը աճի եւ դառնութիւնը սաստկանայ, նոյնքան ետ կ'երթանք եւ անընդունակ կը դառնանք առաջդիմութեան, ոչ միայն օտարները չեն ուզեր մեր թթու երեսը նայիլ, այլ մեր բարեկամներն անգամ մենէ կը պաղին։
Ամբողջ աշխարհի դէմ կը սրդողինք եւ բնականաբար այդ տրամադրութեան տակ մենք մեզ կը սահմանափակենք գործարանի մը եւ մեր սենեակին։
Այսպէսով աւելի եւ աւելի կախում կ'ունենանք այն գործէն ու պօսէն որ կ'ատենք ամբողջ հոգուով:
Ոմանք այս դժգոհութիւնը դասակարգային գիտակցութիւն կը կարծեն, մինչդեռ ոչ միայն դասակարգային գիաակցութիւն չէ այդ, այլ նոյնիսկ անձին գիտակցութիւնը չէ:
Մարդ մը որ իր դառն զգացումներէն կուրնալով իր ուժերը չի կրնար չափել եւ չի կրնար հասկնալ իր ընդունակութիւնները բնականաբար չի կրնար յաջողիլ:
Յաջողութեան գաղտնիքը, ըստ իս կը կայանայ զուարթ անտարբերութեան մը մէջ դէպի դժուարութիւնները:
Ի՜նչ եւ Է, կը վախնամ քեզի երկար քարոզ մը տուի:
Գրէ ինծի շուտով եւ քու մասին տեղեկութիւն տուր, երկրէն լուր կ'առնե՞ս:
Հիմա ի վիճակի եմ իմ արհեստս բարեկամի մը սորվեցնելու:
Երանի թէ այս տեղ ըլլայիր, եթէ լաւ գործ չունիս, անմիջապէս եկուր, այս տեղ քեզի գործ կրնամ առնել, եթէ լաւ գործ ունիս շուտով գրԷ որ ուրիշ հայու մը պատեհութիւնը տամ։
Բարեկամդ
ՆԱՄԱԿ ԶՄՈՒՌՆԻՈՅ ԱՄԵՐԻԿԵԱՆ ՀԻՒՊԱՏՈՍԻՆ ԱՆՈՐ ԱՋԱԿՑՈՒԹԻՒՆԸ ԽՆԴՐԵԼՈՒ ՑԱՄԱՔ ԵԼԱԾ ԱՏԵՆ
Աղեքսանդրիա, Եգիպտոս
Մայիս 1, 1914
Մեծայարգ ---
Ամերիկեան Հիւպատոս,
Զմուռնիա, Թուրքիա․
Սիրելի Տիար,
Իբրեւ քաղաքացի մը Միաց. Նահանգներու յարգանքով կը խնդրեմ ձեր աջակցութիւնը Զմիւռնիոյ նաւահանգստին վրայ, եթէ Թիւրք պաշտօնեաները դժուարութիւններ յարուցանեն իմ ցամաք ելնելուս:
Ես կանոնաւոր անցագիր ունիմ Ուօշինկթընի Կառավարութենէն, եւ կու գամ կարճ այցելութիւն մը տալու իմ ծնողացս եւ ուրիշ ազգականներուս: 
Աղեքսանդրիայէ, Եգիպտոս, պիտի ելլեմ Օգոս․ 15ին Լօյտ Նաւային Ընկերութեան Պօսիդոն նաւով եւ կ'ակնկալեմ Զմիւռնիա հասնիլ Սեպտմ․ 1ին։
Վստահ ըլլալով որ խ պահանջել հարկին ձեր օգնութիւնը կրնամ վայելել, կը մնամ, Ձերդ յարգանքով, Ա. Մ․ ՍԱՆԻԿԵԱՆ
ԵՐԻՏԱՍԱՐԴ ՄԸ ԻՐ ՆԱԽԿԻՆ ԽԱՂԸՆԿԵՐԻՆ
Ազնիւ Օրիորդ ---,
Այս նամակը թերեւս ձեզի տարօրինակ եւ անհարկի թուի․ բայց իբրեւ իմ մանկութեան խաղի ընկերուհին, վստահ ըլլալով ձեր ներողամտութեան վրայ, կը համարձակիմ ազատ կերպով արտայայտուիլ այն նուիրական զգացումներու մասին՝ որ միշտ տածած եմ ձեզի համար:
Հակառակ այսքան տարիներու անջատումին՝ մոռցած չեմ ոչ մէկ պարագայ, ոչ մէկ բառ այն կեանքէն որ մենք ունեցանք իրարու հետ։
Նեղ օրերու մէջ ձեր յիշատտկը իմ կեանքի քաղցրութիւնը եղած է, ծանր աշխատութիւններու ատեն ձեր մանկական անմեղ ժպիտներու վերյիշումի թեթեւութիւն բերած է ինծի։ Իսկ յաջողութեան ժամանակ տառապած եմ ձեզ տեսնելու տենչանքով:
Երկար աշխատելէ ետք ինծի համար անկախ առեւտուրի խանութ մը բացած եմ՝ բաւական լաւ դրամագլուխով, եւ գործը հիմակուընէ ցոյց կու տայ յաջողութեան ամէն նշան։
Բայց երջանկութիւնս կատարեալ պիտի չըլլայ մինչեւ որ ձեր ներկայութիւնը նորէն չբերէ ինծի իմ մանկական օրերու մէջ իսկ պաշտելի դարձած էակը:
Ազնիւ օրիորդ, հակառակ ձեր ներողամտութեան մասին իմ վստահութեան՝ չեմ կրնար բոլորովին ազատ արաայայաուիլ:
Իմ իտէալս դուք եղած էք, եւ եթէ հաւանիք ձեր ճակատագիրը միացնել իմինիս, իմ փառասիրութիւնս պիտի ըլլայ ձեր երջանկութիւնը ապահովել։
Ձեր ընկերակցութիւնը ինծի ետ պիտի բերէ իմ մանկութիւնս իր բոլոր երջանկութիւններով:
Ես կը սիրեմ յուսալ որ հին օրերու հմայքը բոլորովին անհետացած չէ ձեր մէջ, եւ պիտի պատուէք զիս ձեր մէկ գիրով:
Խորին յարգանքով,
ՈՒՇԱՏԱԾ ՅՕԴՈՒԱԾԻ ՄԸ ՀԱՄԱՐ ԽՄԲԱԳՐԻՆ ՀԱՐՑՈՒՄ ՈՒՂՂՈՂ ՆԱՄԱԿ
Խմբագրութիւն «Աապարէզ»ի,
Յարգելի Պարոններ,
Անցեալ ամսոյ 10ին ձեզի յօդուած մը ղրկեցի «Դժուարութիւններ» վերնագրով, ինչպէս նաեւ հարկ եղած դրոշմը զայն վերադարձնելու համար՝ անընդունելի նկատուելու, պարագային։
Կը հաճի՞ք փնտռել այդ յօդուածը, եւ եթէ յարմար չէ հրատարակութեան համար՝ վերադարձնել զայն ձեր ամենականուխ պատեհութեամբը։
Ձերդ անկեղծօրէն,
ԿԸ ԽՆԴՐԷ ՈՐ ՄՈՒՐՀԱԿԸ ՆՈՐՈԳՈՒԻ
Յարգելի Պարոններ,
Կը ցաւիմ ըսելու որ անկարող պիտի ըլլամ իր օրին ազատել մուրհակս որ կը պահէք $2000ի համար՝ վճարելի Մայիս 10ին:
Ձախորդ պարագաներ, չնախատեսուած եւ կամքէս բոլորովին անկախ, բարդուած են զիս առժամաբար նեղելու, բայց ոչ մէկ պարագայի տակ լրջօրէն:
Ուստի, կը խնդրեմ ձեզմէ որ շնորհ ընէք իննըսուն օրուան համար նորոգելու՝ աւելցնելով տոկոսը, եւ կը վստահացնեմ ձեզ որ գումարը պիտի վճարուի իր օրին:
Ձեր հաւանութիւնը այս խնդրին առթիւ նիւթապէս պիտի ազատէ զիս իմ ներկայ դժուարութիւնեերէս եւ զիս մեծապէս երախտապարտ պիտի թողու ձեզի։
Ձերդ անկեղծօրէն,
ԺԱՄԱՆԱԿԻ ԵՐԿԱՐԱՁԳՈՒՄ ԿԸ ԽՆԴՐէ
Յարգելի Տեարք,
Կը ցաւիմ ձեր հաշուոյ կարգադրութեան յապաղումին համար եւ կը խնդրեմ ձեր ներողամտութեան շարունակութիւնը: Գործերս այնպիսի վիճակի մէջ են որ ներկայիս ինծի համար անկարելի է ձեր պահանջին գոհացում տալ:
Եթէ բարեհաճիք ինծի քիչ մը եւս թոյլտուութիւն ընել, ուրախ պիտի ըլլամ ձեզ նեղութենէ ազատելու ձեզի ղրկելով վաթսուն օրուայ մէկ մուրհակս որ փոխանձելի Է եւ ժամանակը լրանալուն պիտի յարգուի ի տես։
Սպասելով ձեր նպաստաւոր պատասխանին եւ շնորհակալ ըլլալով մինչեւ հիմա այս խնդրին մէջ ձեր ցոյց տուած նկատառութեան համար, կը մնամ՝ Ձերդ անկեղծօրէն,
ԳՐԱՒԻ ՄԸ ՆԿԱՏՄԱՄԲ ՄԵՂՄՈՒԹԻՒՆ ԽՆԴՐԵԼ
Յարգելի Տէր,
Աջարակիս այն գրաւաթուղթը՝ որ իբրեւ ապահովութիւն 3800 տալէրի մուրհակիս համար կը պահէք ձեր քով՝ կրնայ փակուիլ դատարանի միջոցով, եթէ մուրհակը՝ որուն ատենը կը լրանայ գալ ամսոյ 10ին՝ չվճարուի:
Կը ցաւիմ ձեզի տեղեկացնել թէ ինծի համար անկարելի պիտի ըլլայ վճարել զայն իր օրին. բայց ամէն պատճառ ունիմ հաւատալու թէ կարող պիտի ըլլամ քիչ մը ետքը:
Այս սեփականութեան կորուստը ինծի խիստ ծանր վնաս պիտի տայ ճիշտ այս պահուս, եւ եթէ կրնաք այս առթիւ ինծի ներողամտութեամբ քիչ մը ժամանակ տալ՝ զիս մեծապէս երախտապարտ պիտի ընէք:
Ես միշտ կանոնաւորապէս տոկոսը վճարած եմ եւ ներկայովս կը ներփակեմ $57ի փոխ-գիր մը, իբրեւ տոկոսը վերջին եռամսեայի համար։
Եկամուտս բաւական Է տոկոսի արագ վճարումը ապահովելու, նկատում մը՝ որ, վստահ եմ, ի նպաստ ինծի ազդեցութիւն պիտի ունենայ։
Սպասելով ձեր առաջին պատեհութեամբ գրուած պատասխանին՝ տեղեկանալու համար այս առթիւ ձեր դիտաւորութեան մասին, կը մնամ, Ձերդ անկեղծօրէն,
ՊԱՏԱՍԽԱՆԸ
Յարգելի Տիկին,
Ձեր ապրիլ 3 թուակիր նամակը եւ ներփակ $57ի փոխգիրը ստացած եմ։
Դուք կրնաք ապահով ըլլալ որ ձեզի նեղութիւն պատճառելիք ոեւէ քայլ պիտի չառնեմ, նկատի ունենալով ձեր անցեալ փութկոտութիւնը տոկոսի վճարման մէջ եւ վստահ ըլլալով բանաւոր ժամանակի մը մէջ մուրհակը վճարելու ձեր դիտաւորութեանը եւ կարողութեանը մասին։
Արդարեւ, գրաւը լաւ շահարկութիւն մըն Է ոեւէ մէկուն համար՝ որուն դրամագլուխը առեւտուրի մէջ չգործածուիր․ եւ եթէ ուրիշ նպատակներու համար ոեւէ ատեն դրամի պէտք ունենամ, ձեզի պէտք եղած ժամանակը պիտի տամ՝ որպէսզի կարող ըլլաք գրաւը փոխանձել ուրիշի մը:
Կը մնամ, Տիկին,
Յունուար 2, 1851․
Սիրելի Ճանսթըն,
Ութսուն տալէրի խնդիրքդ կատարել յարմար չեմ սեպեր հիմա։
Զանազան անգամներ երբ ես քեզի քիչ մը օգնեցի՝ ինծի ըսիր. «հիմա այլեւս լաւ կ'ըլլանք». բայց խիստ կարճ ժամանակի մը մէջ քեզ միննոյն դժուարութեան մէջ գտայ։
Արդ, այս բանը կրնայ պատահիլ քու ընթացքի մէկ թերութեան պատճառով:
Թէ ի՛նչ է այդ թերութիւնը, կարծեմ ես գիտեմ:
Ծոյլ չես, բայց անգործ ես:
Կը տարակուսիմ որ, քեզ տեսնելէս ասդին, սանկ ամբողջ օրուան մը գործ տեսած ըլլաս ոեւէ մէկ օր։
Գործը այնչափ չսիրող չես, բայց միեւնոյն ատեն շատ չես գործեր, պարզապէս որովհետն քեզի չթուիր թէ անկէ պէտք եղածին չափ կրնաս շահիլ։
Անօգուտ ժամավաճառութեան այս ունակութիւնն է ամբողջ դժուարութիւնը: Անհրաժեշտօրէն պէտք է քեզի համար, եւ աւելի զաւակներուդ համար, որ բեկանես այս ունակութիւնը:
Աւելի անհրաժեշտ է անոնց համար, որովհետն անոնք աւելի երկար կեանք ունին ապրելու, եւ կրնան անգործի ունակութենէն ազատ մնալ՝ անոր մէջ իյնալէ առաջ, ինչ որ աւելի դիւրին է՝ քան անկէ դուրս ելնել անգամ մը անոր մէջ իյնալէ ետք:
Հիմա դուն քիչ մը դրամի կը կարօտիս. այդ մասին իմ առաջարկս է որ դուն երթաս գործելու «ակռայով ու եղունգով»՝ մէկու մը համար որ քեզի դրամ կուտայ անոր փոխարէն:
Թող Հայրիկը եւ զաւակներդ հոգ տանին տան գործերուն, հունձք մը պատրաստեն եւ հնձեն, եւ դուն գործի կ'երթաս դրամական կարելի վճարումով մը, կամ ունեցած մէկ պարտքիդ փոխարէն. եւ, քու աշխատանքին պատշած վարձք մը ապահովելու համար, ես հիմա կը խոստանամ քեզի որ հիմակուընէ մինչեւ Մայիսի առաջին օրը՝ քու աշխատութեան փոխարէն ստանալիք կամ պարտքէդ թեթեւնալիք իւրաքանչիւր տալէրին դիմաց տալէր մըն ալ ես պիտի տամ քեզի:
Ասով եթէ ամիսը տասը տալէրով վարձուիս, ինձմէ պիտի ստանաս տասը աւելի, որով գործիդ համար ամիսը պիտի ստանաս քսան տօլար։
Ըսել չեմ ուզեր որ հեռանաս Սէնթ Լուի երթաս, կամ կապարի հանքերուն, եւ կամ Քալիֆօրնիոյ ոսկի հանքերուն. բայց ըսել կ'ուզեմ որ գործի երթաս լաւագոյն վճարումով մը՝ որ կրնաս գտնել բնակավայրիդ մօտերը, Քօլս Քաունթիին մէջ։
Արդ եթէ այս բանը ընես, շուտով պարտքէ կ'ազատիս, եւ, ինչ որ լաւագոյն է, պիտի կազմես ունակութիւն մը՝ որ քեզ ազատ պիտի ընէ պարտական իյնալէ։
Բայց եթէ ես հիմա պարտքդ մաքրեմ՝ գալ տարի դարձեալ նոյնչափ ընկղմած պիտի ըլլաս անոր մէջ :
Կ'ըսես որ գրեթէ երկինքի մէջ տեղդ պիտի տայիր եօթանասուն կամ ութսուն տալէրի համար:
Ուրեմն երկինքի մէջ քու տեղդ շատ աժան կը գնահատես, որովհետեւ վստահ եմ որ իմ առաջարկովս եօթանասուն կամ ութսուն տալէրը կրնաս ձեռք բերել չորս կամ հինգ ամիսէն։
Կ'ըսես որ եթէ քեզի տամ այդ գումարը հոզը իմ վրայ կ'ընես, եւ եթէ չվերադարձնես դրամը, սեփականութիւնը ինծի կը փոխանձես։
Անիմաստ խօ՜սք:
Հիմա եթէ այդ հողով չես կբնար ապրիլ, ի՞նչպէս պիտի կրնաս ապրիլ առանց անոր:
Դուն ինծի միշտ ազնիւ եղած ես, եւ ես չեմ ուզեր քեզի անազնիւ ըլլալ:
Ընդհակառակը եթէ իմ տուած խորհուրդիս հետեւիս, պիտի գտնես որ ութսուն անգամ ութսուն տալէրէն աւելի կ'արժէ այն։
Շէլպիվիլ, Նոյեմբեր 4, 1851․
Սիրելի եղբայր,
Երբ երէկ չէ առջի օր Ջարլըսթըն եկայ՝ իմացայ որ կ'աշխատիս քու ապրելավայր հողը ծախել եւ Միսուրի փոխադրուիլ:
Անկէ ասդին այս բանի վրայ կը խորհիմ, եւ չեմ կրնար չմտածել որ այդպիսի նպատակ մը բացարձակապէս խենթութիւն է:
Միսուրիի մէջ աւելի աղէկ ի՞նչ կրնաս ընել քան այստեղ:
Հոն հողը աւելի հարո՞ւստ Է:
Հոն կրնա՞ս՝ աւելի քան հոս՝ կորեկ, ցորեն եւ վարսակ արտադրել առանց աշխատանքի:
Արդեօ՞ք հոն ոեւէ մէկը, աւելի քան հոս, քու գործդ քեզի համար պիտի ընէ։
Եթէ մտադիր ես գործելու երթալ՝ չկայ ոչ մէկ լաւագոյն տեղ քան ճիշտ ուր որ կը գտնուիս. եթէ մտադիր չես զործելու երթալ՝ ոչ մէկ տեղ կրնաս ապրիլ:
Տեղէ տեղ շարժտկիլ ոչ մէկ բարիք կ'ընէ։
Այս տարի հունձք չես արտադրած, եւ կ'ուզես որ հողը ծախես ու դրամը ծախսես։
Ունեցած հողդ վրայ տուր, եւ կեանքիս վրայ կ'երդնում՝ ետքէն ոչ մէկ ատեն թաղուելու չափ հողի տէր պիտի դառնաս:
Հողէն ստանալիք դրամին կէսը Միսուրի փոխադրութեան համար պիտի ծախսես եւ միւս կէսը պիտի ուտես, խմես, եւ հատցնես, եւ ոչ մէկ ոտք հող պիտի գնուի։
Արդ, ես պարտականութիւն կ'զզամ այսպիսի անմտութեան մէջ մաս չունենալ։
Այդպէս կ'զգամ նոյնիսկ քու սիրոյդ եւ մասնաւորապէս մայրիկին սիրոյն համար։
Արեւելեան քառասուն էյքըր հողը մտադիր եմ պահել մայրիկին համար՝ քանի ան կ'ապրի: Եթէ չմշակես զայն՝ զինքը ապրեցնելու չափ վարձք կը բերէ գոնէ բան մը կը բերէ:
Իր օժիտը եղող միւս երկու քառասուննոց հողը ան կրնայ քեզի թողուլ, եւ ոչ մէկ շնորհալիք ինծի:
Ուստի, սխալ մի՛ հասկնար այս նամակս. ոեւէ անազնիւ ոգիով չեմ գրեր:
Կը գրեմ որպէսզի, եթէ կարելի Է, տեսնես ճշմարտութիւնը․ եւ ճշմարտութիւնը այն է՝ որ կարօտ վիճակի մը մատնուած ես, որովնետեւ ամբողջ ժամանակդ պարապ վատներ ես:
Անյաջողութեանդ հազարումէկ պատրուակները անիմաստ են. անոնք ոչ ոք բայց միայն քեզ կը խաբեն:
Գործի երթալ միակ դարմանն է քու կացութեան:
Բառ մը Մայրիկին համար։
Ջէփմէն ինծի կ'ըսէ թէ ինք կ'ուզէ որ երթաք եւ իրեն հետ ապրիք:
Եթէ ես քու տեղդ ըլլայի ատեն մը կը փորձէի:
Եթէ անկէ ձանձրանաս (եւ ես կը խորհիմ պիտի չձանձրանաս) կրնաս վերադառնալ տունդ։
Ջեփմէն ազնիւ զգացումներ կը տածէ քու մասին, եւ տարակոյս չունիմ որ քու վիճակդ շատ հաճելի պիտի դարձնէ։
ԼՕՐՏ ՊԱՅՐԸՆ (1) ՄՐ․ ՄՈՒՐՐԻԷԻՆ
Վենետիկ, Յունիս 8, 1817․
Այս նամակը ձեզի պիտի յանձնուի երկու հայ վանականներու կողմէ, Անգլիայէն անցած ատեննին` Մատրաս երթալու համար:
Անոնք պիտի տան նաեւ քանի մը օրինակ քերականութիւն, որ կարծեմ համաձայնեցաք առնելու:
Եթէ կրնաք ոեւէ կերպով օգատակար ըլլալ իրենց, ըլլայ ձեր նաւային կամ Իսթ Ինտեան ծանօթներու միջոցով, կը յուսամ զիս այնքան պարտաւոր կ'ընէք որքան անոնք եւ անոնց միաբանութիւնը մեծապէս ուշադիր եղած են ինծի՝ Վենետիկ հաանելես ի վեր:
Իրենց անուններն են. Հայր Սուքիաս Սումալեան եւ Հայր Սարգիս Թէոթորոսեան:
Կը խօսին Իտալերէն եւ հաւանօրէն Ֆրանսերէն կամ քիչ մը Անգլիերէն։
Կրկնելով իմ յանձնարարական խնդիրքս, հաւատացէք ինծի իբբեւ Ձերը ճչմարտօրէն , ՊԱՅՐԸՆ։
Յ. Գ. Թերեւս կրնաք օգնել իրենց ուղեւորութեան, կամ տալ եւ ձեռք բերել նամակներ Հնդկաստանի համար:
ՎՃԱՐՈՒՄՆԵՐԸ ԱՌԿԱԽԵԼՈՒ ԱԶԴ
Սիրելի Տիար,
Ցաւով ստիպուած ենք ձեզ տեղեկացնել թէ, անցեալ վեց ամիսներու միջոցին կարգ մը բարդուած դժբաղդութիւններու եւ վերջերս տեղի ունեցող սնանկութիւններու մեզի տուած ծանր վնասներու պատճառով, մեր կարողութենէն վեր կը գտնենք մեր պարտքերը գոցել, եւ այսօր կը հարկադրուինք վճարումները առկախել:
Մեր տետրակները շուտով պիտի պատրաստուին, եւ անմիջապէս ետքը մեր պարտատէրերը ժողովի մը պիտի կոչենք եւ անոնց պիտի ենթարկենք մեր պարտքերու կատարեալ հաշիւը ինչպէս նաեւ զանոնք վճարելու համար մեր ունեցած միջոցները:
Միեւնոյն ատեն կը խնդրենք ձեր դատավճիռին առկախումը, քանի որ մենք ճշմարտօրէն կրնանք պնդել թէ մեր նեղութիւնը առաջ եկած Է այնպիսի դիպուածներէ՝ որոնք կանխատեսել անկարելի էր եւ որոնց վրայ մենք ոեւէ քօնթրօլ չունէինք։
ՄԵՌԱԾ ՎԱՃԱՌԱԿԱՆԻ ՄԸ ՅԱՋՈՐԴԸ
Յարգելի Պարոններ,
Ներկայովս կ'ուզեմ տեղեկացնել ձեզ թէ ես յաջորդած եմ Պն. Ճէքըպ Թայլըրին՝ իր գործին մէջ, եւ թէ մտադիր եմ ճիշտ միեւնոյն կարգի ապրանքներ ծախել եւ հաշիւ բանալ այն հաստատութիւններու հետ՝ որոնք մինչեւ հիմա իրեն հայթայթած էին զանոնք։
Երկար տարիներ վաճառող եղած եմ Տեարք Ալֆրէտ եւ Ընկ. վաճառատան մէջ, որոնք, եթէ իրենց հարցուի, տեղեկութիւն պիաի տան ձեզ իմ ունակութեանցս, նկարագրիս, եւն.ի վրայ։
Կը ներփակեմ ձեր քաղաքի մէջ լաւ ծանօթ վաճառականի մը անունը, որ մօտէն տեղեակ է իմ միջոցներուս եւ կարողութեանցս մասին, եւ որ կրնայ ձեզի տալ այդ նկատմամբ ամէն մանրամասնութիւն որ դուք ուզէք ունենալ։
Եթէ իմ նախորդիս վայելած վստահութիւնը եւ պատիւը ինծի ալ տալ որոշէք, առեւտրական երկար եւ փոխադարձօրէն գոհացուցիչ կապակցութիւն մը ունենալ կը յուսամ:
Ներփակ կը գտնէք ապսպրանք մը՝ որ, եթէ իմ մասին վկայութիւնները գոհացուցիչ գտնէք, հաճեցէք կարելի եղածին չափ շուտով կատարել:
Ձերդ անկեղծօրէն,
ԱԶԴ ԸՆԿԵՐԱԿՑՈՒԹԵԱՆ ՄԸ ԼՈՒԾՈՒՄԻՆ
Պարոններ,
Մինչեւ հիմա գոյութիւն ունեցող ընկերակցութիւնը Արմէն Յ. Հայկեանի, Գէորգ Արկինեանի, եւ Աբրահամ Պարոնեանի միջեւ, Արմէն Հայկեան եւ Ընկ. անունի տակ, այսօր լուծուած Է փոխադարձ հաւանութեամբ։
Ձերդ անկեղծօրէն,
ԱՐՄԷՆ ՀԱՅԿԵԱՆ
ԳԷՈՐԳ ԱՐԿԻՆԵԱՆ
ԱԲՐԱՀԱՄ ՊԱՐՈՆԵԱՆ
ԱԶԴ ԸՆԿԵՐՈՒԹԵԱՆ ՄԸ ԿԱԶՄՈՒԵԼՈՒՆ
Պարոններ,
Հաճոյքով լուր կու տամ ձեզի թէ ընկերակցութիւն մը կազմուած է Պն. Արթհուր Փայրեանի եւ իմ միջեւ, Կարօեան եւ. Փայրեան անունին տակ, առաջ տանելու համար միեւնոյն գործը՝ որ ես առանձինն կը շարունակէի տասը տարիէ ի վեր:
Յարգանքով խնդրելով ձեր մեծարժէք գործակցութեան շարունակութիւնը նոր տան համար եւ շնորհակալ ըլլալով ձեզի անցեալի մէջ ձեր իմ վրայ ունեցած վստահութեան համար, կը մնամ, Ձերդ անկեղծօրէն, ՅԱԿՈԲ ԿԱՐՕԵԱՆ։
ՀԱՑ ԳՈՐԾԱԿԱԼԻ ՄԸ ՊԱՏԱՍԽԱՆԸ ԳՈՐԾԱՏԻՐՈՋ
Յարգելի Տեարք,
Ստացայ ձեր Մայիս 10 թուակիր նամակը ձեր գործարանին համար հայ աշխատաւորներ հայթայթելու խնդրոյն առթիւ։
Ի պատասխան թոյլ տուէք ինծի յայտնելու թէ հայերու մէջ տիրող զգացումը դէմ է գործելու այն գործարաններու մէջ՝ ուր գործադուլ կայ:
Հայերը օգնութեան կը կարօտին, եւ եթէ իրենց պատեհութիւն տրուի գործելու՝ շնորհակալութեամբ կ'ընդունին, բայց չեն ուզեր վնասել իրենց գործակիցներու դատին, որոնց բարեացակամութիւնն այնքան նշանակութիւն ունի իրենց համար:
Խնդրին խաղաղ կարգադրութենէն ետք՝ ուրախութեամբ կը ղրկեմ ձեզի վստահելի մարդիկ:
Շնորհակալ ըլլալով ձեր նամակին համար, կը մնամ, Ձերդ յարգանքով,
ՅԱՋՈՂ ՊԱՏԱՍԽԱՆ ՄԸ ՍՏԱՆԱԼՈՒՆ ԱՌԹԻՒ
Իմ ամենասիրելի ---,
Բառերով չեմ կրնար բացատրել այն անակնկալ հաճոյքը որ ունեցայ երբ ձեր երկտողը իմ սեղանիս վրայ գտայ երէկ իրիկուն:
Օրուան աշխատանքը վերջացած էր․ բայց որքա՛ն բերկրալի էր գտնել նամակ մի, եւ այնպիսի նամակ մը, անկէ՝ որ այլեւս կրնամ՝ ողջունել իրրեւ ընկերուհին իմ ապագայ կեանքիս։
Մտքիս վրայէն ծանր բեռ մը վերցուած Է պարզ եւ ազնիւ խոստովանութեամբը մէկու մը՝ որուն սէրը չափազանց մեծ երջանկութիւն մը կը թուէր ինծի յուսալու համար. զգացած անդորրութիւնս չեմ կրնար նկարագրել:
Վաղը պիտի փութամ ներկայութեանը անոր՝ որմէն, կը յուսամ, ասկէ վերջ երբեք պիտի չբաժնուիմ. բայց հիմա չեմ կրնար հանգչիլ առանց տկար փորձ մը ընելու արտայայտելու իմ բերկրութիւնս՝ իմանալով որ այդքան փաղաքշող յոյսերս ի զուր չեն եղած:
խանդաղատագին սիրով Երջանիկ սիրողդ,
Ապսպրանք
Պարոններ,
Ստացած եմ ձեր ամսոյս առաջին թուակիր նամակը՝ ներփակ գներու ցանկով եւ պայմաններով, եւ կը խնդրեմ որ ընդունիք իմ շնորհակալիքս ձեր շուտափոյթ ուշադրութեան համար: Ներկայովս կը ներփակեմ իր ապսպրանքս, վստահ ըլլալով որ լաւագոյն որակով ապրանքներ կը հայթայթէք:
Այն ապսպրանքները որ ես նշանակած եմ, պիտի տեսնէք որ, ձեր միշտ պատրաստ ունեցած առարկաներէն են. անոնք կը խնդրուի անմիջապէս ղրկել, իսկ մնացածները կարելի եղածին չափ շուտ:
Եթէ ոեւէ ապրանքի վրայ փոփոխութիւններ եղած են, կը խնդրուի իմացնել անմիջապէս եւ ապսպրանքը պահել մինչեւ մեր պատասխանը, միեւնոյն ատեն, կը մնանք, պարոններ, Ձերդ յարգանքով,
ԱՊՐԱՆՔ ԱՊՍՊՐԵԼՈՒ ՀԱՄԱՐ
Յարգելի Տեարք,
Ներկայովս ձեզի կը յանձնեմ նիւթերու ցանկ մը որոնց համար հաճեցէք ձեր նուազագոյն գիները ցոյց տալ եւ տեղեկացնել թէ անոնցմէ որոնք պատրաստի ունիք, եւ որչափ ատեն կ'առնէ հայթայթել մնացածները, իմացնելով նաեւ ձեր սովորական պայմանները։
ՆԱԽ. ԼԻՆՔԸՆ ԶՕՐ. ՄԷՔԼԻԼԻԷՆԻ (1)
Ուաշինգթըն, Տ.Գ., Փետ. 3, 1862․
Իմ սիրելի Տիար,
Դուք եւ ես անջատ եւ տարբեր ծրագրեր ունինք փօթօմաքի բանակի շարժման մասին --ձերը՝ Չէսէփիքի ճամբով, Րափահէնաքի վրայով դէպի Ուրպանա եւ ցամաքէն Եօրք գետի վրայի երկաթուղիին վախճանը. իմս՝ շարժել ուղղակի դէպի կէտ մը, Մէնէսէսի հարաւ արեւմտեան երկաթուղիին վրայ:
Եթէ ինծի գոհացուցիչ պատասխաններ տաք հետեւեալ հարցումներուն, ես ուրախութեամբ տեղի պիտի տամ ձեր ծրագին։
Առաջին. ձեր ծրագիրը չե՞ն թադրեր ժամանակի եւ դրամի խիստ աւելի վատնում մը քան իմս:
Երկրորդ․ ինչո՞վ յաղթութիւն մը աւելի ստոյգ է ձեր քան թէ իմ ծրագրով.
Երրորդ․ ինչո՞վ յաղթութիւն մը աւելի արժէքաւոր է ձեր քան թէ իմ ծրագրով:
Չորրորդ. արդարեւ նուազ արժէքաւոր պիտի չըլլա՞ր պարզ այն իրողութեան համար որ թշնամիին հաղորդակցութեան ոչ մէկ մեծ գիծ պիտի բեկանէր այդ, մինչդեռ իմս պիաի բեկանէր:
Հինգերորդ․ աղէտի մը պարագային՝ նահանջը աւելի դժուար պիտի չըլլա՞ր ձեր քան իմ ծրագրով:
Ճիշտ քիչ առաջ օգնեցի պատերազմական քարտուղարին՝ կազմելու ձեզի հեռագրի մը մէկ մասը բանակի վերաբերմամբ, այդ հեռագիրը անշուշտ ասկէ շատ աւելի առաջ հասած պիտի ըլլայ:
Կ'ուզեմ ձեզի քանի մը բառ ըսել անձնապէս այս նիւթին նկատմամբ:
Ես զօրաբանակի կազմակերպութիւնը արտօնեցի ոչ միայն միաձայն հաւանութեամբ տասներկու հրամատարներու՝ որ դուք ընտրած եւ կարդած էիք իբրեւ բաժանումի հրամատարներ, այլ նաեւ միաձայն կարծիքով ամէն այն զինուորական մարդու՝ որու կարծիքը կրնայի առնել (եւ ամէն արդի զինուորական գրքի), միայն դուք բացառութիւն ըլլալով:
Ի հարկէ ես իմ դատողութեամբս չպնդեցի հասկցած ըլլալ խնդիրը:
Արդ, ես անհրաժեշտ կը նկատեմ ձեզի համար գիտնալ թէ անոր դէմ ձեր մաքառումը ի՛նչպէս կ'ընդունուի այն շրջանակներու մէջ` որ չենք կրնար այնպէս բոլորովին անտես թողուլ:
Այդ կը նկատուի իբրեւ պարզ ջանք մը յափրացնելու մէկ երկու սիրուածներ եւ հալածելու եւ նուսատացնելու անոնց ենթադրուած մրցակիցները:
Ոեւէ բառ չեմ լասծ Սըմնըրէն, Հայնցէլմընէն , կամ Քայսէն։
Այս բանակներու հրամատարները ձեզի հետ ամենաբարձր պաշտօնեաներն են անշուշտ, բայց շարունակ կը լսեմ որ անոնց հետ ոչ մէկ խորհրդակցութիւն կամ հաղորդակցութիւն կ'ունենաք, -- թէ ոչ մէկու հետ չէք խորհրդակցիր եւ հաղորղակցիր բացի Զօրավար Ֆից Ճան Փօրթրէ, եւ թերեւս Զօրավար Ֆրէնքլինէ։
Չեմ ըսեր թէ այս տրտունջները ճիշտ են կամ իրաւ, բայց ամէն պարագայի մէջ պատշած է որ գիտնաք անոնց գոյութիւնը:
Բանակի հրամատարները ոեւէ բանի մէջ ձեր հրամաններու անհնազանդ կը գտնուի՞ն։
․․․ Բաւականին զօրաւո՞ր էք --բաւականին զօրաւո՞ր Էք՝ նոյնիսկ իմ օգնութեամբը-- ձեր ոտքը դնելու Սըմնըրի, Հայնցէլմընի, եւ Քայսի վիզերուն վրայ մէկ անգամէն։
Այս գործնական եւ Խիստ լուրջ հարց մըն է ձեզի համար:
ՀԱՇԻՒ ԲԱՆԱԼՈՒ ԱՌԱՋԱՐԿ ՄԸ
Յարգելի Տեարք,
կը խնդրենք որ վարկահաշիւ մը բանաք Պն. Ա. Յ․ ի համար՝ որ ձեզի պիտի յանձնէ այս նամակը։
Ոեւէ գումար որ, հազար տալէրը ($1000) չանցնելու պայմանով, խնդրեմ ձեզմէ հաճեցէք յանձնել իրեն եւ անցնել մեր հաշիւին :
Ձերդ անկեղծօրէն
ՀԱՇԻՒ ԲԱՆԱԼՈՒ ԱՌԱՋԱՐԿ
Յարգելի Տիարք,
Ձեր տան հետ առեւտրական յարաբերութիւն հաստատել փափաքելով, կը խնդրենք գիներու ցանկ մը ղրկել եւ իմացնել ձեր վճարման պայմանները:
Մեր գործը արագօրէն կ'աճի եւ մենք ի վիճակի ենք՝ մեր ունեցած դիւրութիւններով՝ ձեր ապրանքներու տեսակէն ծախել մեծ քանակութեամբ:
Գալով մեր դիրքին արտօնուած ենք ձեզմէ խնդրելու որ մեր մասին հարցնէք հետեւեալներուն. Պնր․ Իսրայէլ Նէփ եւ Ընկ., մեր քաղաքէն, եւ Պնր. Հափքինս եւ Լէնտհըրզ, սեղանաւորներ, ձեր քաղաքէն:
Յուսալով ձեզմէ շուտով լսել, կը մնանք, Ձերդ անկեղծօրէն,
ԳՐԱՒԱԴՐՈՒԹԻԵԱՆ ՄԸ ՎՃԱՐՈՒՄԻ ԱՌԹԻՒ
Յարգելի Տիար,
$2500ի նօթը, որուն ապահովութեան համար գրաւի մուրհակ մը ունիք իմ թիւ 12 Սքրէնթըն փողոցի վրայ տանս եւ գետնին համար, վճարելի Է գալ ամսուան առաջին օրը:
Այդ թուականէն ետք ինչպէս կը հասկնամ, եթէ ուզէք, դատարան կրնաք դիմել խափանման համար։
Կարողութենէս վեր է հարկ եղած գումարը հոգալ պարտքը փակելու համար, եւ մեծապէս շնորհապարտ պիտի ըլլայի եթէ այդ առթիւ ձեր դիտաւորութիւնը իմացնէիք ինծի:
Ինչպէս գիտէք տոկոսը միշտ կանոնաւոր կերպով վճարած եմ եւ ներփակ կը ղրկեմ փոխգիր մը վերջին եռամսեայի համար ($37.50) ձեր հրամանին վճարելի։
Թերեւս տեղեակ Էք որ պզտիկ բայց կանոնաւոր եկամուտ մը ունիմ եւ վստահ եմ որ տոկոսը կրնամ վճարել:
Այս հանգամանքներու տակ կը յուսամ խնդիրը կը թողուք այնպէս ինչպէս որ է ներկայիս:
Ձերդ յարգանքով:
ԲԱՐԵԿԱՄԷ ՄԸ ՊԱՐՏՔ ԿԸ ԽՆԴՐԷ
Սիրելի Մարգար,
Կրնայի՞ր զիս երախտապարտ ընել ինծի պարտք տալով քսանը հինգ տալէր՝ երկու շաբթուան համար, որովհետեւ անակնկալ կերպով դրամս հատաւ։
Այդ ատենններ տնտեսապէս լաւ վիճակի մէջ պիտի ըլլամ, եւ դուն կրնաս ապահով ըլլալ որ դրամը կը վերադարձուի ամսոյս կէսի միջոցները:
Ուրախ պիտի ըլլամ ոեւէ ատեն քեզմէ իմանալու թէ նման օժանդակութիւն մըն ալ ես քեզի կրնամ ընել:
Յուսալով որ ինծի օգնելու ի վիճակի ես, կը մնամ: Միշտ քուկդ, Յովսէփ
ԿԸ ՄԵՐԺԷ ՊԱՐՏՔ ՏԱԼ
Սիրելի Պարոն,
Կը ցաւիմ որ պարագաները չեն ներեր կատարել խնդրանքը բարեկամի մը՝ որով այնքան շահագրգռուած եմ: Ես ինքս խիստ պէտք ունիմ դրամի, եւ դեռ քանի մը օր առաջ ստիպուած էի փոխառութիւն ընել նօթ մը վճարելու համար:
Ուստի ինծի համար անկարելի է ձեր խնդրանքին գոհացում՝ տալ:
Ցաւելով ձեզ օգնելու անկարողութեանս համար եւ յուսալով որ կերպով մը կը յաջողիք դրամը ձեռք բերել, կը մնամ, Ձերդ ճշմարտօրէն ,
ՊԱՐՏՔ ԿՈՒ ՏԱՅ
Սիրելի Պարոն,
Ձեր Սեպտ. 7ի նամակը ստացած եմ եւ ուրախ եմ ըսելու թէ ձեր ուզած փոխառութիւնը կրնաք ունենալ:
Ներփակ կը գտնէք փոխգիր մը այդ գումարի համար՝ որ կրնաք վերադարձնել ձեզի յարմար ատենին:
Ձերդ անկեղծօրէն,
ԳՈՐԾԱՒՈՐ ՄԸ ԹՈՇԱԿԻՆ ՅԱՒԵԼՈՒՄ ԿԸ ԽՆԴՐէ
Պարոններ,
Ներող ակնարկ մը հայցելով այս դիմումին համար խորին յարգանքով կը խնդրեմ որ թոշակս բարձրանայ առաջիկայ Յունուար 1-Էն սկսեալ:
Ես պատրաստ եմ ի գոհունակութիւն ձեզի ցոյց տալ այս փափաքս արդարացնող պատճառները, եւ կրնամ վստահացնել ձեզ որ, եթէ հաւանիք իմ խնդիրքս, ձեռքէս եկածը պիտի ընեմ արժանի ըլլալու համար շարունակութեանը ինծի հանդէպ ձեր ունեցած վստահութնան եւ շահագրգռութեան :
Ներկայիս կ'ստանամ շաբաթը քսանը երկու տալէր, եւ մեծապէս պիտի գնահատէի քսանըհինգի բարձրացումը:
Յուսալով նպաստաւոր պատասխան մը ստանալ, կը մնամ, Ձերդ յարգանքով,
Սիրելիդ իմ Է․,
Ես իսկապէս կը հաւատամ որ սիրոյ մաքուր եւ հարազատ զգացումները այնքան հազուագիւտ են աշխարհի մէջ որքան առաքինութեան եւ բարեպաշտութեան մաքուր եւ հարազատ սկզբունքները:
Այս բանը կը յուսամ պիտի բացատրէ իմ քեզի գրած բոլոր նամակներուս անսովոր ոճը:
Անսովոր բառով ըսել կ'ուզեմ գրուած այն լուրջ եղանակը՝ որ, ճշմարիտը ըսելով, յաճախ ինծի վախ կուտայ թէ մի գուցէ զիս նկատես մոլեռանդ մը որ իր սիրուհիին հետ այնպէս կը խօսի ինչպէս պիտի խօսէր իր երէցին հետ։
Չեմ գիտեր ինչպէս կ'ըլլայ, սիրելիս, թէեւ աշխարհի վրայ ոչինչ կայ, բացի քու ընկերակցութենէդ, որ ինծի այնքան հաճոյք տայ որքան քեզի գրելը, ասոր հետ մէկտեղ երբեք ինծի չտար այն գլխու պտոյտ տուող յափշտակութիւնները՝ որուն վրայ այնչափ մը խօսին սիրահարները:
Յաճախ կը խորհիմ որ եթէ լաւ հիմնուած սէր մը իսկապէս առաքինութեան մէկ մասը չէ` անոր չափազանց մօտ բան մըն է:
Ամէն անգամ որ իմ է,իս խորհուրդը կը տաքցնէ սիրտս` մարդկութեան ամէն զզացում, վեհանձնութեան ամէն սկզբունք կը վառի կուրծքիս տակ:
Այն կը մարէ չարութեան եւ նախանձի ամէն աղտոտ կայծ՝ որմէ վարակուելու չափազանց ընդունակ եմ։
Ամէն արարած կ'ողջագուրեմ տիեզերական բարեացակամութեան բազուկներուս մէջ, եւ հաւասարապէս կը մասնակցիմ երջանիկի հաճոյքներուն, եւ կը համակրիմ դժբախտի թշուառութիւններուն:
Կը վստահացնեմ քեզ, սիրելիս, յաճախ երախտագիտական աչքով կը նայիմ դէպքերու Աստուածային Տնօրինողին , այն օրհնութեան համար որ կը յուսամ մտադիր Է ինծի պարգեւել քեզ պարգեւելով:
Անկեղծօրէն կը մաղթեմ որ ան օրհնէ իմ ջանքերը քու կեանքդ այնքան հանգստաւէտ եւ երջանիկ ընելու որքան կարելի է, թէ քաղցրացնելով իմ բնական խառնուածքիս բիրտ կողմերը եւ թէ բարւոքելով իմ բաղդիս անազնիւ հանգամանքները։
Ասիկա, սիրելիս, զգացում մըն է որ՝ գոնէ իմ կարծիքով՝ վայել է մարդու, եւ, պիտի աւելցնէի նաեւ, վայել է քրիստոնեայի մը:
Ագահ սողուն մը կրնայ կնոջ անձին համար սէր կեղծել, մինչդեռ իրապէս իր գորովանքը կեդրոնացած է անոր քսակին մէջ։ Ստրկաբար աշխատողը կրնայ սիրաբանութեան ելնել այնպէս՝ ինչպէս պիտի երթար ձիու վաճառատեղին ընտրելու համար հատ մը որ զօրաւոր ըլլայ եւ տոկուն, եւ ինչպէս ձիու մը մասին կ'ըսենք , մէկը որ ստրկօրէն աշխատող ըլլայ եւ ազնուօրէն քալէ։
Կ'արհամարհեմ այդպիսի խեղճ գաղափար մը ունենալ այն սեռի մասին` որ ընկերութեան երջանկութիւնը պսակելու կոչուած է։
Ողորմելի սատանանե՜ր. չեմ նախանձիր երջանկութեանը անոնց՝ որ այդպիսի մտածելակերպ ունին:
Իմ մասիս, ես բոլորովին տարբեր հաճոյքներ կ'առաջադրեմ իմ սիրելի ընկերուհիիս հետ:
Չեմ յիշեր երբեք, մեր ծանօթութեան ընթացքին մէջ, քու կարծիքդ լսած ըլլալ սիրահարութեան մասին՝ մեր դասակարգի անձանց մէջ: Ըսել չեմ ուզեր այն անձերու մասին՝ որ կ'սկսին սակարկութեան մը ձեւով, այլ անոնց մասին՝ որոնց սէրը իսկապէս անձի համար Է։
ԹԷեւ ես ինքս, ինչպէս դու լաւ գիտես, անճարակ սիրահար մըն եմ, բայց քանի պատեհութիւն ունիմ դիտելու ուրիշները՝ որ ինձմէ շատ աւելի ճարպիկ են դարպասի խնդիրներու մէջ. յաճախ կը մտածեմ որ աւելի բարեբաղդ դիպուածի քան լաւ ղեկավարութեան արդիւնքով Է որ ապերջանիկ ամուսնութիւններու թիւը աւելի բազմապատիկ չէ:
Բնական է երիտասարդի մը համար ախորժիլ իգական սեռի բարեկամութենէ, եւ սովորական Է անոր համար ընկերակցիլ անոնց՝ երբ առիթը ներկայանայ. անոնցմէ մէկը անոր համար աւելի ախորժելի Է քան միւսները. բան մը կայ անոր ընկերութեան մէջ, ինքն ալ չգիտեր ինչ Է կամ ինչպէս, որ իրեն շատ հաճելի է:
Այս բանը ես կը նկատեմ ինչ որ սէր կը կոչուի մենէ շատերու մէջ: Եւ պէտք է ընդունիլ, սիրելի Է․, որ դժուարին խնդիր մըն է գործ ունենալ այդպիսի սիրահարի մը հետ։
Չես կրնար չընդունիլ որ ան  անկեղծ Է. բայց հակառակ անոր որ նպաստաւոր դիրք կը բռնես իրեն հանդէպ՝ թերեւս քանի մը ամսուան, առ առաւելն մէկ կամ երկու տարուան մէջ, նոյն անհասկնալի քմահաճոյքը կրնայ զինքը նոյնչափ խենթօրէն սիրահար ընել ուրիշի մը, մինչ դու կը մնաս բոլորովին մոռցուած։
Թերեւս, երբ քեզ տեսնելու հաճոյքն ունենամ յաջորդ անգամ, իմ դասս տալ ուզես եւ տուն ղրկես զիս՝ ըսելով թէ իմ ալ ցոյց տուած սէրս նկարագրածիս պէս վաղանցուկ փայլակներէն մէկն է: Բայց կը յուսամ սիրելի իմ Է., արդար պիտի ըլլաս ինծի հաւատալու թէ իմ քեզի համար ունեցած սէրս հաստատուած Է առաքինութեան եւ պատուի նուիրական սկզբունքներուն վրայ, եւ հետեւապէս որքան ատեն որ շարունակես տէրն ըլլալ այն սիրելի յատկութիւններուն՝ որ առաջին անգամ քեզի համար ունեցած սէրս ներշնչեցին ինծի, այնքան ատեն պիտի շարունակեմ ես սիրել քեզ:
Հաւատա ինծի, սիրելիս, այս տեսակ սէրն է միայն որ ամուսնական կեանքը երջանի կ'ընէ:
Մարդիկ թող սիրոյ բոցերու եւ յափշտակութեանց մասին խօսին որչափ որ ուզեն, եւ թող տաք երեւակայութիւն մը՝ երիտասարդական ոգիի զեղումով՝ իրենց նկարագրածին համաձայն պատրանքոտ զգացումներ ներշնչէ, բայց ես ապահով եմ որ մտքի ազնուագոյն ուժերը սրտի յարակից զգացումներու հետ կրնան միայն ըլլալ բարեկամութեան հիմունքը. եւ շարունակ իմ կարծիքս այն եղած է թէ ամուսնական կեանքը ուրիշ բան չէ եթէ ոչ բարեկամութիւն մը աւելի խանդավառ աստիճանով:
Եթէ իմ փափաքաս իրագործելու ազնուութիւնը ունենաս, եւ եթէ նախախնամութիւնը հաճի խնայել մեզ մինչեւ կեանքի երկարագոյն շրջանը, կրնամ դէպի առաջ նայիլ եւ տեսնել որ նոյնիսկ այնպիսի ատեն՝ երբ տարիքէն կորացած եւ խորշամած ըլլամ, նոյնիսկ այնպիսի ատեն՝ երբ աշխարհի ուրիշ բոլոր պարագաները ինծի համար աննշան դառնան, ես իմ Է․ս պիտի սիրեմ ամենախանդակաթ սիրով, եւ այն պարզ պատճառով որ ան տակաւին տէրն է այդ ազնիւ յատկութիւններուն՝ զարգացած եւ աւելի բարձր աստիճաններու հատած՝ որ առաջին անգամ իմ սէրս ներշնչեցին իրեն համար:
«Ո՜հ, ի՛նչ երջանկութիւն երբ հոգիներ իրարքաշեն , Երբ սէրը ազատութիւն է եւ բնութիւնը օրէնք :»
Գիտեմ, եթէ այսպիսի ոճով խօսէի աղջկան մը՝ որ ինքզինքը խելացի կարծէր, անիմաստ պիտի նկատէր զայն․ բայց սրտի լեզուն, սիրելիդ իմ Է․, միակ սիրարբանութիւնն Է որ շարունակ պիտի գործածեմ քեզի համար:
Երբ վերստին աչքէ կ'անցնեմ գրածս կ'զգամ որ սիրաբանութեան սովորական ոճէն բոլորովին տարբեր Է այն. բայց անոր համար ներողութիւն պիտի չխնդրեմ, գիտեմ որ բարի բնաւորութիւնդ կը ներէ ինչ որ ողջմտութիւնդ սխալ կը գտնէ։
Հօրը Դրամ Կը Ղրկէ
Սիրելի Հայրիկ,
Ամերիկա գալէս իվեր այսօր ամէնէն աւելի երջանիկ կ'զգամ, որովետեւ այսօր պատեհութիւնը ունիմ որդիական սիրոյս մէկ պզտիկ հաւաստիքը ցոյց տալ ձեզի:
Այսօր չորս շաբաթէ իվեր կը գործեմ եւ իմ խնայողութեանս առաջին արդիւնքը, երկու անգլիական ոսկի, ձեզի կը ղրկեմ ներփակ փոխ-գիրով՝ որ կրնաք գանձել Օսմ. Պանքայէն:
Գործս այնքան դժուար չէ. միայն թէ շարունակ ոտքի վրայ ըլլալով՝ քիչ մը կը յոգնիմ եւ ոտքերս կը ցաւին:
Եթէ քալել ըլլար մինչեւ իրիկուն աւելի կրնայի դիմանալ․ ինչ ալ ըլլայ հիմա բաւական վարժուած եմ։
Քեռիս կ'ըսէ որ երկու ամիս չանցած բոլորովին կը վարժուիմ:
Առ այժմ շաբաթական երկու տալէրէն քիչ մը աւելի կրնամ խնայել:
Կը յուսամ որ գործը լաւ սորվելով շաբաթական վաստակս կրկին չափով կ'աւելցենմ:
Գործին վարժուելԷ ետքը իրիկունննրը դպրոց պիտի երթամ Անգլինըէնս սորվելու համար. Քեռիս չուզեր որ հիմա երթամ, քանի որ դեռ գործին յոգնութիւնը կ'զգամ եւ ոտքիս ցաւը չէ փարատած:
Սիրալիր բարեւներս ամբողջ ազգականննրու:
Ձեր երախտագէտ զաւակը, ՄԵԼՔՈՆ
Նամակ մը եւս Քրոջը
Սիրելի քոյրս Վարդուհի,
Ամերիկեան կեանքի մասին քեզի քանի մը տեղեկութիւններ տուած եմ ասկէ առաջ:
Ես կը սիրեմ քեզ հաղորդել ինչ որ կը տեսնեմ եւ ինչ որ իմ ուշադրութիւնս կը գրաւէ:
Դեռ նորեկ ըլլալով այս երկրին մէջ եւ օրական բաւական երկար աշխատութիւնով պարապած՝ շուրջս նայելու միջոց չունիմ։
Շաբաթէ մը իվեր սկսած եմ գիշերային դպրոց երթալ եւ Անգլիերէն շարադրութեան դասեր առնել, միեւնոյն ատեն խօսելու ալ կը վարժուիմ։
Լեզուն իւրացնելէն ետք կը յուսամ աւելի աղէկ պիտի հասկնամ Ամերիկեան կեանքն ու բարքը եւ կարող պիտի ըլլամ աւելի լաւ տեղեկութիւններ տալ քեզ։
Առ այժմ ինչ որ կը գրեմ արտաքին երեւոյթներն են միայն:
Այս տարի Միացեալ Նահանգներու նախագահական ընտրութեան տարին է։
Թէեւ ականջս այնքան վարժուած չէ լեզուին, բայց ամէն անգամ որ քաղաքական ատենախօսութիւններ եղան գացի լսելու։
Անոնցմէ շատ բան չէի կրնար հասկնալ, բայց յաջորդ օր թերթերու մէջ հրատարակուած տնանելով՝ բառարանի զօրութեամբ կը կարդայի եւ գաղափար մը կբ կազմէի:
Քաղաքական կուսակցութիւնները եօթն են. անոնցմէ նկատողութեան արժանի են՝ իրենց զօ- րութեան կարգով. Ռամկավարականները, Հանրապետականները, Յառաջդիմականները, եւ Ընկերվարականները։
Յառաջդիմականները դեռ նոր կազմուած են հանրապետականներէ բաժնուելով:
Քաղաքական պայքարը շատ բուռն եղաւ, լրա- գրական յօդուածներով, ատենախօսութիւններուվ, թափօրներով, եւն։
Գիշերուան մէկ երկու թափօրները տեսնելու գացի․ իսկապէս կ'արժէր տեսնել։
Գիշեր մը ուսանողական թափօր մը կար:
Զանազան գօլէճներու ուսանողներ իրենց համակրած կուսակցութեան թեկնածուին համար ահագին թափօր մը կազմած էին, եւ երաժշտական խումբերով, ջահերով, դրօշակներով եւ բաղզմազան տարազներով պօսթոնի փողոցները կը շրջէին:
Ջահերը հեռուէն բոցերու հեղեղի մը տպաւորութիւնը կը թողէին, իսկ երբ թաիօրը կը մօտնենար՝ անոնք ցորեկի պէս կը լուսաւորէին փողոցը:
Մարդոց եւ կիներու անսահման բազմութիւն մը ականատես կ'ըլլար այս գեղեցիկ տեսարանին եւ հուրրաներով կ'ողջունէր թափօրականները:
Երբեմն իրենց դրօշներուն վրայ սրամիտ ակնարկութիւններ կային, եւ երբ գնահատող ժողովուրդը տեսնէր զանոնք ցնծութեան աղաղակներով կ'ողջունէր:
Այդ աղաղակները թափօրին հետ կը յառաջանային երբ թափօրը կը հասնէր տեղ մը՝ ժամանումի ողջոյնը կը բարձրանար. երբ թափօրի լուսազարդ արձանագրութիւններէն սրամիտ բան մը տեսնուէր՝ նոր հուրրաներ կը բարձրանային։
Եւ նոյն աղաղակները յաջորդաբար կը կրկնուէին յառաջապահ հանգիստտեսներու կողմէն:
Որչա՜փ փափաքեցայ որ դուն ալ քովս ըլլայիր եւ տեսնէիր անոնք ինծի հետ։
Ես գրելով չեմ կրնար նկարագրել:
Ընտրութիւնները երէկ վերջացան:
Երէկ գիշեր դարձեալ Պօսթոն գացինք տեսնելու համար ընտրութեանց արդիւնքը՝ թերթերու խմբագրատուներուն դիմացը։ Ամէն թերթի խմբագրութիւն իր շէնքի ճակտին վրայ պատկերացոյցով ընտրութեանց մասին տեղեկութիւններ կու տար:
Այս առաւօտեան թերթերէն արդէն կը հասկցուի որ ռամկավարականները յաղթական ելած են եւ Ուիլսընի ընտրութիւնը ապահովուած Է:
Նախագահը ուղղակի ժողովուրդի քուէով չընտրուիր:
Ժողովուրդը կ'ընտրէ ամէն նահանգի մէջ կարգ մը մարդիկ՝ որոնք յունվարի մէջ օր մը կը հաւաքուին իրենց պատկան նահանգի մայրաքաղաքին մէջ եւ կը քուէարկեն նախագահի համար:
Ամերիկացիները այս երկրորդ կարգի ընտրողներու ժողովը կը կոչեն Ընտրական Գօլէճ:
Նախագահը այսպէս թէեւ Ընտրական Գօլէճէ կ'ընտրուի, բայց իրապէս ժողովուրդէն կ'ընտրուի․ որովետեւ Ընտրական Գօլէճի անդամները իրենց կուսակցութեան թեկնածուին միայն քուէ կու տան:
Ուրեմն այաօր ընտրուած ընտրողներէն յայտնի կ'ըլլայ թէ ո՛վ պիտի ըլլայ նախագահը։
Այս տեղեկութիւնները քաղեցի գիշերուան դպրոցի ուսուցիչէն՝ որ քանի մը անգամ անգլիերէն կրկնեց մինչեւ որ ըսածները բաւական հասկցայ:
Կը յուաամ դուն ալ գոհ կ'ըլլաս իմանալով թէ Ամերիկացիները ինչպէս կ'ընտրեն իրենց նախագահը:
Քեռիս քու տողերդ կարդալով շատ ուրախ եղաւ եւ ինքն ալ քեզի պիտի գրէ:
Իմ սիրալիր բարեւներս հաղորդէ բոլոր ազգականներուն։
Այս անգամ ուրիշ նամակ պիտի չկրնամ գրել:
Կարօտով եղբայրդ,
Քրոջ Պառասխանը
Սիրելի Եղբայր,
Մեծ ուրախութեամբ եւ հետաքրքրութեամբ կարդացի Նոյեմբեր 6 թուակիր նամակդ, որուն մէջ Միացեալ Նահանգներու նախագահական ընտրութեան մասին տեղեկութիւններ տուած էիր։
Շնորհակալ եմ, եղբայր, այն աղուոր զգացումներուն համար՝ որ ինծի հանդէպ կը տածես:
Կ'ըսես որ մեծ փախաք զգացիր զիս քովդ ունենալու:
Կը գնահատեմ այդ զգացումդ․ ես ալ կը տենչամ քու քովղ ըլլալ․ եւ քանի որ չեմ կրնար քովդ ըլլալ քեզ օգնելու եւ հետդ վայելելու Ամերիկեան կեանքի գեղեցկութիւնները, նամակներէղ կը քաղեմ բոլոր այն տեղեկութիւնները որ ինծի կու տաս:
Սիրելի եղբայր, չես կրնար երեւակայել թէ այդպիսի նամակներ որչա՜ի երջանիկ կ'ընեն հայ աղջիկները՝ որ կը վախնան տունէն դուրս ելնել․ իսկ տան մէջ գոնէ կարդալու համար գիրքեր չեն կրնար գտնել:
Նամակներդ իմ տռջեւ ամբողջ աշխարհ մը կը պարզեն եւ պատմութեան պէս կը կարդամ զանոնք:
Անոնք տան մէջ դպրոց մը կը բանան ինծի համար:
Նամակներդ կարդացի նաեւ իմ բարեկամ աղջիկներուն՝ որոնք ըսին. «Երանի քեզի որ այդպէս եղբայր մը ունիս»։
Քեզի համար բարձի երես մը կ'ասեղնագործեմ իբրեւ յիշատակ, լրանալուն պէս պիտի ղրկեմ քեզ:
Սիրալիր բարեւներս հաղորդէ քեռիիս:
Մնամ սիրով եւ կարօտով՝ Քոյրդ,
Բարեկամին Դրամ կը Ղրկէ
Սիրելի....
Ձմեռը արդէն անցած է:
Փոթորիկներու եւ անձրեւներու յաջորդեցին պայծառ եւ երկար օրեր:
Ձմեռ ատեն արեւու լոյսին կարօտը կը քաշէի, որովհետեւ գրեթէ արեւ չծագած գործի կ'երթայի եւ իրիկուան մութին կը վերադառնայի:
Հիմա առաւօտեան զուարթ լոյսը կը վայելեմ՝ խանութ երթալէ առաջ. եւ իրիկունները երբեմն մթնելէ առաջ ծովեզերք կ'երթամ:
Քեզի խոստացած էի այս տեղ գալու պէտք եղած ճամբու ծախքը ղրկել, եւ ահա այսօր երջանիկ վիճակի մէջ եմ այդ խոստումս կատարելու:
Աւելի նախանձախնդիր ըլլալով նամակիս ժամ առաջ հասնելուն՝ պիտի չփորձեմ երկար նամակ գրելով փօսթի օրը կորսնցնել:
Ուրեմն նամակիս մէջ կը գտնԵս փոխ-գիր մը քառասուն անգլիական ոսկիի որ լիուլի կը բաւէ հանգիստ եւ երկրորդ կարգով ճամբորդելու:
Երբ Նիւ Եօրք հասնիս, պէտք եղած կարգադրութիւնը կ'ընենք քեզ դուրս հանելու:
Ճամբան ուր որ ելնես, քարտով մր իմացուր:
Մարսէյլ գալու հարկ եղած կարգադրութիւնը ընել այն տեղ դիւրին է:
Իսկ Մարսէյլէն ասդին պէտք Է զգոյշ ըլլալ:
Երբ Մարսէյլ ելնես մաքուր պանդոկ մը գնա:
Դժբաղդաբար հայ պանդոկները այնքան նախանձելի մաքրութիւն մը ցոյց չեն տար:
Անշուշտ ճամբայ ելնելէ առաջ աչքերդ քննել կու տաս՝ ապահով ըլլալու համար:
Ես հայ գործակալներէն Պն. Ք․ին կը գրեմ որ քեզի համար հարկ եղածը ընէ:
Այս պզտիկ գումարը քեզի կը ղրկեմ ոչ թէ քեզ պարտքի տակ ձգելու, այլ ընկերական պզտիկ պարտականութիւն մը կատարելու:
Ուստի երբեք մտահոգութիւնը մի ունենար պարտք ունեցած ըլլալու մասին: 
Ոեւէ ատեն որ իվիճակի ըլլաս առանց նեղուելու վճարելու, այն ատեն կը վճարես:
ԵթԷ քու իտէալներուդ հասնիս, ես շատ աւելի վարձատրուած պիտի զգամ՝ քան քեզ անոնցմէ զրկուած տեսնելով դրամս ետ ստանամ։
Ուրեմն ցտեսութիւն, սիրելիս։
Քուկդ,
ՆԵՐԿԱՅԱՑՆՈՂ ԿԱՐՃ ՆԱՄԱԿՆԵՐ
Յարգելի Տիար,
Պատիւ ունիմ ձեզի ներկայացնելու նամակաբերս Պն. Յակոբ Գրիգորեան, Պօսթընէն, որուն համար կը խնդրեմ ձեր բարեկամական ուշադրութիւնը։
Ձերդ յարգանքով, Րապըրդ ՉԷմպըրզ
Թոյլ տուէք ինձ ձեզի ներկայացնելու նամաբերս Պն. Տ․ Լ. Սէնթ Լուիէն։
Զինքը տարիներէ ի վեր խիստ մօտէն ճանչնալով ամէն կերպով կրնամ վկայել իր մասին, եւ պիտի խնդրէի յարգանքով որ իրեն ընծայէիք այն ամէն օժանդակութիւնը որ ձեզի համար կարելի է, եթէ ինք մտնէ ձեզի հետ առեւտրական յարաբերութեան մէջ։
Վստահ եմ որ իրեն կը նուիրէք ձեր ամենէն նպաստաւոր պայմանները :
Ձերդ յարգանքով, Լուիս Միլզ
Յարգելի Տեարք,
Թոյլ տուէք ինձ ներկայացնել ձեզի նամակաբերս Պն. Տ. Լ., այս քաղաքէն:
Իրեն մատուցուած ոեւէ օժանդակութիւն մեծապէս պիտի գնահատուի :
Ձերդ անկեղծօրէն,
ԿԸ ՅԱՆՁՆԱՐԱՐէ ՀԱՇՈՒԱՊԱՀ ՄԸ
Տեարք,
Պն. Լ. Ճ. Լօ, նամակաբերը, մեր գրասենեակին մէջ գործած է գրեթէ վեց տարի իբր հաշուապահ, եւ ամբողջ այդ ժամանակաշրջանին մէջ զինք գտած ենք խիստ աչալուրջ, գործնական, կատարելապէս լաւ տոմարակալ․ առանց վարանելու կրնանք նաեւ վկայել իր կարողութիւնը նամակագրութեան մէջ։
Ընտիր ձեռագրի հետ՝ ճշգրիտ հաշուապահ է ան, ժրաջան եւ կատարելապէս վստահելի ամէն տեսակէտով:
Վստահ ենք որ զինք պէտք եղածին չափ բարձրօրէն չենք կրնար յանձնարարել: Իրեն համար կը մաղթենք ամէն յաջողութիւն ձեր մօտ։
Ձերդ անկեղծօրէն,
ՈՒՐԻՇ ՄԸ
Յարգելի Տէր,
Պն․ Ո․ Պ․ թղթաբերս, կը փափաքի ունենալ ձեր հսկողութեան տակ պաշտօն մը:
երբ իմ քով կը գործէր իր շիտակ նկարագիրը եւ գործի կառչումը ապահոված էր իմ բացարձակ վստահութիւնը:
Զինք պիտի գտնէք ժուժկալ եւ վստահելի, եւ ամէն տեսակէտով կարող։
Եթէ տեսակցութիւն մը ընծայէք իրեն շնորհապարտ պիտի թողուք զիս:
Ձերդ յարգանօք,
Յարգելի ՏԷր,
Նամակաբերս Պր․ Հ․ Կ․ կը փափաքի պաշտօն մը ունենալ ընկերութեան մէջ որուն դուք նախագահն էք։
Երկար ատեն գործած է ինծի, ինք ժուժկալ է եւ վստահելի, եւ կը վայելէ իմ կատարեալ վստահութիւնս, ուստի հաճոյք կ'զգամ զինք յանձնարարելով ձեր նկատառութեան:
Յարգանքով ձերդ
ՊԱՏԱՆԻ ՄԸ ՈՐ ԳՈՐԾ ԿԸ ՓՆՏՌԷ
Յարգելի Տեարք,
Իմ նախնական կրթութիւնս աւարտած ըլլալով՝ կը փափաքիմ գործ մը ունենալ առեւտրական լաւ տան մը մէջ, եւ յարգանքով կը դիմեմ ձեզի պաշտօնի մը համար՝ ձեր հաստատութեան մէջ:
Կը փափաքիմ ձեր վաճառատունը մտնել վաճառականութեան մէջ լիակատար հմտութիւն շահելու յոյսով:
Ինքս տասնըվեց տարեկան եմ, առողջ եւ ուժով։
Եթէ խնդիրքս նպաստաւոր կերպով ընդունուի պիտի ջանամ արժանանալ այն ամէն վստահութեան որ կրնաք տածել իմ մասին։
Խորին յարգանքով,
ԾԱՆՈՒՑՈՒՄԻ ՄԸ ՊԱՏԱՍԽԱՆՈՂ
Այոօրուսան «Հէրլտ»ի մէջ տեսնելով ձեր ծանուցումը, կը խնդրեմ ակնարկած պաշտօնի համար իմ թիկնածութիւնս ընդունիլ:
22 տարեկան եմ, գործունեայ, առողջ եւ զօրաւոր, հինգ տարուան փորձառութիւն ունեցած եմ իմ նախկին գործատէրիս մօտ, Պնր. Ս․ եւ Ընկ․, թիւ 56 Ուօթըր Սթրիթ, որուն կրնաք հարցնել իմ մասին, եւ կ'ուզեմ նաեւ աւելցնել որ, եթէ ձեր կողմէ ընդունուիմ պիտի ջանամ լիակատար գոհացում տալ:
Ձերդ յարգանքով,
ՀՕՐ ՄԸ ԴԻՄՈՒՄԸ ԻՐ ԶԱՒԿԻՆ ՀԱՄԱՐ
Յարգելի Տեարք,
Որդիս՝ դպրոցը ձգած ըլլալով՝ կը փափաքի պաշտօն մը ձեռք բերել լաւ հաստատութեան մը մէջ, յուսալով ատով ինքզինքը լիովին դաստիարակել առեւտուրի մէջ:
Ուստի այս դիմումը կ'ընեմ յուսալով որ գործ մը գտնուի իրեն համար ձեր տան մէջ։
Ինքը տասնըվեց տարեկան Է, գործունեայ, ատակ դպրոցական, եւ նկատի առնելով իր յաջողութիւնը դաստիարակութեան բազմաթիւ ճիւղերու մէջ, վստահ եմ որ, եթէ կատարէք այս խնդիրքը, ձեզի լիակատար գոհացում պիտի տայ:
Ձերդ յարգանքով
ԱՆՅԱՋՈՂ ԲԱՅՑ ՔԱՋ ՊԱՆԴՈՒԽՏԻ ՄԸ ՆԱՄԱԿԸ
Սիրելի․․.,
Քեզի երկար ատենէ ի վեր չեմ գրած:
Երբ վերջին նամակդ ստացայ տակաւին գեղեցիկ յոյսերով կ'օրօրուէի։
Անկէ ասգին աւելի քան երեք ամիսներ անցած են եւ տակաւին ոչ մէկ գեղեցիկ հեռանկար կը տեսնեմ:
Քեզի այսքան ատեն չկրեցի որովհետեւ կ'ուզէի յաջող լուրեր գրել:
Ինծի համար աւելի դժուար է անյաջողութեան լուր տալ քան թէ կրել զայն:
Ուստի լռութիւնը կը խզեմ պարզապէս զայն աւելի չերկարելու համար:
Անյաջողութնան համար չեմ ցաւիր, եւ չեմ հաւատար որ թշնամի ճակատագիր մը զիս կը հալածէ:
Պարագաները նպաստաւոր չեղան:
Ես մասամբ ինքզինքս կը մեղադրեմ պայքարին մէջ յաղթական չելնելուս, սակայն իմ մասին դատապարտելի անկարողութեան մը համոզումը գոյացուցած չեմ տակաւին:
Երբ կը վերլուծեմ իմ դէմս ելած դժուարութիւնները՝ պարտութեանս համար հպարտ կզգամ։
Չեմ զղջար նաեւ ձեռնարկներուս համար, ինչ որ ըրի պարտաւոր էի ընել եւ ջանացի լաւը ընել:
Ուստի ես իմ պարտութենէս այնքան հպարտ կ'զգամ, որքան պիտի զգար պատերազմը կորսնցնող քաջամարտիկ զինուորի մը՝ իր վէրքերէն:
Ուժս զիս լքած չէ տակաւին, ուստի պիտի շարունակեմ կռիւս մինչեւ իր կարելի վախճանը:
Կը յուսամ կը ներես իմ երկար լռութեանս համար եւ ինծի կը գրես նամակներ՝ լի հին օրերու զուարթութեամբ եւ կատակներով:
Հին բարեկամդ,
Սիրելի....
Ինձմէն նամակ կ'սպասես եւ տեղեկութիւններ կ'ակնկալես։
Չեմ գիտեր ինչ գրեմ եւ ինչ տեղեկութիւն տամ քեզ:
Ամերիկա գալէ առաջ շատ բանի հետաքրքիր էի, հիմա ոչ մէկ բանի համար սիրտ ունիմ:
Այս տեղի կեանքս անյաջողութեան եւ լքումի շարք մը եղաւ:
Հոս հասնելէ ետք ամիսներ պարապ մնացի, ետքէն ինկայ գործարանի մը մէջ` ուր տարի մը աշխատելով հազիւ պարտքս գոցեցի եւ գործարանը կանգ առաւ:
Գործը շատ վարժութիւն չէր պահանջեր, ուստի դեռ անարհեստ աշխատաւոր մըն եմ եւ կը տեսնեմ որ գործ գտնել շատ դժուար է:
Բարեկամներէս ոմանք ինծի խորհուրդ տուին որ փորագրութիւն, ինկրէյվինկ, սորվիմ, յուսալով որ վեց ամսուան վարժութենէն ետք կրնայի քսան տալէր շաբաթական շահիլ:
Ուստի խիստ մեծ դժուարութեամբ կրցայ գտնել տեղ մը՝ ուր մարդը յօժար էր արհեստը մէկ տարիէն սորվեցնել։
Իր պայմաններն էին. առաջին երկու ամիսներուն մէջ առանց վճարումի, երրորդ եւ չորրորդ ամիաներուն շաբաթական երեք տօլար, իսկ մնացած ութը ամիսներուն միջին հաշուով եօթը տօլար։
Հաւանեցայ եւ գացի. նոր պարտքեր ըրի ծախքս փակելու, իսկ չորս ամիսէն ետք առած դրամս հազիւ ծախքերս կը գոցեր, ամենախնայող կերպով ապրելով:
Տարի մը ետք մարդը յօժար չէր ութնէն աւելի վճարել. ուստի ձանձրացած գործը թողուցի։
Ուրիշ տեղերէն գործ փնտռեցի, ամբողջ ամիսներ մէկ քաղաքէ միւսը թախառեցայ, սորվածս մոռցայ․ տեղ տեղ փորձելու համար պատեհութիւն տուին, բայց այնպիսի ճիւղեր էին որ սորված չէի, եւ թողուցին զիս:
Հինգ վեց ամիս այդպէս երթալէ ետք, տեղէ մը լուր եկաւ որ գործի պատեհութիւն կայ շաբաթական 15 տալէրով եւ քիչ ատենէն 20ի բարձրացնելու խոստումով:
Բայց շուտով հասկցայ որ այդ տեղ գործադուլ կար եւ զիս իբբեւ «սքէփ» գործածել կ'ուզէին, մինչեւ որ իրենց նեղ օրերը անցնէին:
Սիրելիս, ես թէեւ աղքատ բայց հպարտ էի:
Ինծի համար պէտք չեր այն պատառ մը հացը որ ուրիշի ձեռքէն պիտի խլուէր:
Աւելի նախընտրեցի անօթի մեռնիլ քան ուրիչի դատին դաւաճանել:
Այդ տեսակ ցածութեան մը ընդունակ չէի:
Վերջապէս պատեհութիւն գտայ երկաթուղիի ճամբուն վրայ գործելու:
Հարիւր իտալացիներու մէջ միակ հայը ես Էի:
Շահածս մեծ բան մը չէր:
Սահմանուած օրական ինն ու կես ժամէն երեք ժամ աւելի աշխատելով՝ շաբաթական 16 տօլար կը վաստկէի։
Քանի մը ամիսներ աշխատեցայ, պարտքերս վճարեցի, եւ երբ գործը վերջացաւ՝ գրպանս հազիւ 30-40 տալէր մնացած էր:
Հիմա դարձեալ պարապ եմ:
«Ինկրեյվինկ»ի գործին կը նայիմ, բայց չկայ:
Այս անգամ մտադիր եմ կօշիկի ճիւղ մը սորվիլ:
Հիմա որչա՜փ կը զղջամ հայրենի երկիրս թողուցած ըլլալուս:
Գաղթելու դէմ գրուած յօդուածները կ'անգոսնէի։
Ո՛րչաի երջանիկ պիտի ըլլայի եթէ կարենայի ետ երթալ, կրկին բահ ու բրիչ առնել, եւ հայրերէս մնացած պզտիկ արտին մէջ ճակտիս քրտինքով հացս հանել եւ մօրս ու խանդակաթ գուրգուրանքը վայելել:
Այլեւս ինծի երազ կը թուին անոնք:
Կը յուսամ քեզմէ լաւ նամակներ կ'ստանամ:
Դժբաղդաբար ես ոչինչ լաւ ունիմ գրելիք։
Սիրալիր բարեւներով, Քուկդ,
ԱՆԳՈՐԾ ՄՆԱՑՈՂԻ ՄԸ ՆԱՄԱԿԸ
Սիրելի ․․․
Օրերը կ'անցնին շաբաթները իրարու կը յաջորդեն եւ ահա վեց ամիսներ կը համրեմ այս տարօրինակ աշխարհին մէջ:
Միլիոնաւոր բազմութեան մէջ ես միակ եմ եւ կ'ապրիմ անմխիթար։
Գործ չկայ, ապրուստի յոյս չկայ։
Լեզուն մի քիչ սորվեցայ, սխալ ուղիղ միտքս կը բացատրեմ․ թշուառութիւնը զիս աներես եւ ճարպիկ ըրաւ, կ'երթամ զանազան տեղեր գործ ուզելու, բայց ապարդիւն:
Չխնդաս վրաս երբ ըսեմ որ գործ գտնել կը յաջողիմ երբ ձիւն գայ․ տուներու առջեւ դիզուած ձիւնը կը մաքրեմ եւ ժամը քսա՜ն սէնթ վարձք կ'ստանամ :
Բայց դժբախտաբար ամէն օր ձիւն չգար...
Ծայրայեղ աղքատութեան եւ ծայրայեղ հարստութեան հակադրութիւնը որքա՜ն ահաւոր է այս երկրի մէջ:
Երբ քաղաքին փողոցները պտտիմ կը տեսնեմ վիթխարի ապարանքներ, որոնք հպարտօրէն կանգնած վեր կը բոնեն իրենց հսկայ ճակատը, կարծես երկինքի ամպերուն հասնիլ ուզէին։
Կ'սկսիմ մեքենաբար համրել ապարանքներուն յարկերը. մէկ, երկու, երեք, չորս, հինգ. վեց, եւ՝ տասնին չհասած կը շուարիմ:
Կրկին կը համրեմ եւ կը հասնիմ տասնըչորս կամ տասնըհինգի:
Տասը յարկանի շէնքերը գրեթէ սովորական են։
Ուրիշ քաղաքներու մէջ կրկնակի բարձրութեան շէնքեր անսովոր չեն:
Անգամ մը աննպատակ քալելով արուարձաններէն մէկուն մէջ, գացի դէպի մօտակայ բլուր մը՝ ուր առաջին անգամ ըլլալով լայնատարած հորիզոնը դիտեցի:
Քաղաքը եւ արուարձանները անսահման տարածութեան մը վրայ կը սփռէին առջեւս. անյագաբար դիտեցի մարդկային աշխատութեան հրաշակերտերը՝ որ լուռ կը տարածուէին։
Կը տեսնէի անհամար ծխնելոյզեր , որոնք՝ իրենց գագաթը տնկած երկինքին մէջ՝ բարդ բարդ ծուխի ամպեր կը դիզէին , ամպեր՝ որոնք հետզհետէ կը լուծուէին մթնոլորտի ընդարձակութեան մէջ եւ կ'անհետանային։
Նուրբ մշուշանման քօղ մը կը ծածկէր ամբողջ քաղաքը:
նշան էր որ քաղաքակրթութեան կրակը կը վառէր հոն, քաղաքի մէջ, մեքենաներ կը դարձնէր, հազարաւոր բազուկներ՝ հարկադրուած ունակութեամբ մը՝ մեքենաներու հետ զուգընթաց կը շարժէին, կ'արտադրէին։
Բայց բոլոր այդ եռուզեռի մէջ ինծի ոչ տեղ կար, ոչ բաժին:
Գլխիկոր դիտեցի այդ տեսարանը ամբողջ ժամեր. մտածել, խորհիլ կը փորձէի, բայց չէի յաջողեր․ կարծես երազի մը մէջ կ'ապրէի:
Այն օր վրաս տիրող լքումը աւելի զօրաւոր էր:
Վերադարձայ այնպիսի դառնութեամբ մը՝ որ չեմ կրնար նկարագրել:
Ճամբան կը տեսնէի մարդիկ՝ որ օթօմօպիլներով արագ կ'անցնէին . որչա՜փ ինքզինքս պզտիկցած կը գտնէի այն տեղ, կարծես անպէտ գոյութիւն մըն էի եւ ինկած այս կողմեր կը քաշքշուէի:
Կը վախնամ նամակս չափազանց անձնասէրի կնիք մը կը կրէ. փոխանակ քեզի տեղեկութիւն տալու, իմ ցաւերս բացատրեցի:
Բայց ներէ ինծի, սիրելիս, սիրտս լեցուած է ու նամակս գրած ատեն կը կարծեմ քեզի հետ կը խօսխմ, ու քիչ մը թեթեւութիւն կ'զգամ:
Գրէ ինծի աւելի յաճախ․ այս միայնութիւնս քու նամակներով միայն կը փարատեմ:
Միշտ քուկդ,
ՀԻՒԱՆԴԻ ՄԸ ՆԱՄԱԿԸ
Սիրելի Բարեկամ,
Կեանքի մէջ ինծի բաժին ինկած վիճակը —սովորականէն քիչ մը աւելի աննախանձելի — անտրտունջ համակերպութեամբ ստացած էի եւ զուարթ անտարբերութեամբ կը կրէի։
Հաւատալով իմ ֆիզիքական տոկունութեան եւ քիչ մըն ալ պէտքին անսալով՝ ծանր աշխատեցայ առանց մերժելու գիշերային յաւելուածական աշխատանքները:
Եւ հիմա ստոյիկեան անտարբերութեամբ կ'իմանամ որ մեր քիչ մը խիստ դատաւոր բնութիւնը լուրջ պատիժի մը նախանշանը ղրկած է ինծի, գոնէ այս Է բժիշկին վկայութիւնը։
Արդ իմ խոնարհ համակերպութեան հաւաստիքը տալու համար այս նամակը կը գրեմ քեզի եւ կը խոստանամ որ մինչեւ դրամս հատնի ուրախ զուարթ պիտի պտտիմ, ու բնութեան տաճարին մէջ իմ ամենօրեայ պաշտամունքս պիտի կատարեմ:
Բնական է իմ այս յանցանքին համար ծնողքս պիտի տուժեն, որովհետեւ պիտի չկրնամ կանոնաւոր օժանդակութիւնը ղրկել իրենց:
Բժիշկը կը վստահացնէ որ հինգ վեց շաբաթ բացարձակ հանգիստէ, բացօդեայ պտոյտներէ եւ զուարթ զբօսանքներէ ետք ամէն վտանգ պիտի հեռանայ, եւ անկէ ետք կարող պիտի ըլլամ օրական աշխատութիւնս վերստին շարունակել որոշ զգուշութիւններով:
Թուաբանական պարզ հաշիւով կը գտնեմ որ բնութեան դրած տուգանքը ճիչդ կը հաւասարի գիչերային աշխատանքներէ շահածիս։
Այդ տուգանքը վճարելու չափ դրամ ունիմ հիմա։
Ուստի ինքզինքս միլիոնատէրի մը տեղ դնելով վրաս դրուած բացօդեայ քաղցր ապաշխարանքը կը քաշեմ։
Մտահոգ ըլլալիք բան մը չկայ։
Ամենախոնարհ հպատակութեան այս բացարձակ ապացոյցէն ետք եթէ դատաւորը մերժէ ինծի ներել, ինչ որ խիստ անհաւանական է, այն ատեն ծնողքս մխիթարելու դժուարին գործը քեզի կը թողում: Առ այժմ բան մի ըսեր իրենց, ես դրամ չղրկելս կը բացատրեմ անգործութեան պատրուակով:
Կը տեսնես որ իմ զուարթութիւնս չեմ կորսնցուցած:
Եթէ նոյն իսկ վտանգաւոր սահմաններուն հասած ըլլայի պիտի չտրտնջայի:
Ուրեմն սիրտդ զով պահէ եւ ինծի աղուոր նամակներ գրէ որ՝ կը վստահացնեմ քեզ՝ բացօդեայ զբօսանքիս գլխաւոր հրապոյրը պիտի կազմեն:
Ջերմ բարեւներով, Հին Ընկերդ
Պատասխանը
Սիրելի․․․,
Նամակդ ինծի սոակալի ցնցում մը տուաւ նախ, բայց այդ քաղցր տրամադրութիւնը որ ծայրէ ի ծայր կը տիրէր նամակի մէջ ինծի մեծ վստահութիւն ներշնչեց եւ ետքէն անդորրութիւն պարգեւեց։
Այն առնական ոգին եւ վեհ հպարտութիւնը՝ որ քեզի թոյլ չտար հիւանդ եմ ըսելու՝ ինծի հիացում կ'ազդէ։
Ապահով ըլլալով որ այնքան արի նեւ զուարթ հոգի մը չկրնար ոեւէ հիւանդութեան զոհ երթալ քու ցնծութեանդ մասնակից կ'ըլլամ:
Կեանքի այս ելեւէջին մէջ ամենաաննպաստ պարագան թերեւս նիւթական կորուստը ըլլայ, բայց այդ բանը քեզի համար ոեւէ նշանակութիւն չունի, իսկ ծնողքիդ մասին հոգ մի՛ ըներ, քեզի հիացող բարեկամներ ունիս, որոնք հարկ եղած օժանդակութիւնը սիրայօժար կը բերեն:
Նամակդ մեր բարեկամներու շրջանակին մէջ կարդացի, եւ ամէնքն ալ միեւնոյն հիացումը կը յայտնեն եւ թախանձագին կը պահանջեն որ հանգիստի շաբաթներդ աւելի երկարին, որպէսզի — ինչպէս գեղեցիկ սրամտութեամբ կ'որակես— բացօդեայ աշխատանքդ աւելի քան ընդունելի ըլլայ դատաւոր բնութեան:
Քեզի համար աղուոր երգեր երգեցինք, արիութիւնդ գովեցինք եւ սրտերու անթել հեռագրով շատ բարեմաղդութիւններ ղրկեցինք:
Մենք մեր ուրախութիւնը քու պայծառ տրամադրութեանդ կը պարտինք:
Ես բառ չեմ կրնար գտնել մեր բոլոր զգացումները բացատրելու: Իբրեւ տկար արտայայտութիւնը մեր ընկերական սիրոյն հաւաքաբար եւ անհատաբար կ'ստորագրենք յարակից «տօքիւման»ը՝ որ մեր իւրաքանչիւրէն մէյ մէկ տող կը պարունակէ:
Սպասելով ուրախ լուրերուդ, կը մնամ Քուկդ,
ԴԱՏԱՐԱՆ ՍՊԱՌՆԱՑՈՂ ՆԱՄԱԿ
Երեք ամիս համբերութեամբ սպասած եմ ձեր ինձմէ գնած նպարեղէններու եւ ուտելիքներու հաշիւին վճարումին համար։
Ամենավերջին առարկաները գնուած էին Փետրուար 10-ին, եւ հիմա Յուլիսին կէսը անցած է։
Հաշուեցոյցը ձեզի շատ անգամներ ղրկուած էր, բայց պատասխան չէր ստացուած։
Ստիպուած եմ ձեզ տեղեկացնել որ եթէ վճարումը գալիք ամսուան առաջին օրէն առաջ չի կատարուի հաշիւը փաստաբանին պիտի յանձնեմ գանձելու համար:
Ձերդ անկեղծօրէն,
ԵՐԿԱՐ ԱՏԵՆՈՒԱՅ ԾԱՆՕԹԻ ՄԸ
Սիրելի Օրիորդ -----,
Այնչափ երկար ատեն վայելած եմ ձեր յարգելի ծնողաց տունը հիւրասիրուած ըլլալու երջանկութիւնը, որ աւելի խորունկ վստահութիւնով կը գրեմ իմ ապագայ բարօրութեան համար խիստ կարեւորութիւն ունեցող խնդրոյ մը վրայ:
Շարունակ հանդիպելով ձեզի, եւ դիտելով ձեր առօրեայ կեանքը զարդարող ազնուութեան եւ քնքշութեան հազարումէկ գործերը,  աստիճանաբար իմ ապագայ երջանկութեան յոյսերու վրայ աւելցուցած եմ ձեզ անոնց մասնակից ընելու յոյսը:
Հաւատացէք ինծի, սիրելի օրիորդ, ասիկա մանկական սիրահարութնան մէկ յանկարծական պոռթկումը չէ, այլ սրտազեղ եւ լուրջ արդիւնքը՝ ձեր տրամադրութեան մասին երկար ու գորովալից ուսումնասիրութեան մը:
Ասիկա սէր Է որ հիմնուած է յարգանքի վրայ. եւ ես վստահ եմ որ ձեր ծանօթութիւնը իմ նկարագրի մասին պիտի օգնէ ձեզ իմ շարժառիթներուս ուղիղ աղբիւրը գտնելու:
Կրնա՞մ, ուրեմն, խնդրել ձենէ որ դիմէք ձեր սրտին, եւ, եթէ ես սխալած չեմ այն հաւատքի մէջ թէ իմ զգացումներս չափով մը փոխադարձուած են, արտօնութիւն տաք ինծի խնդիրը պարզելու ձեր ծնողաց առջեւ։
Ձերդ ամենաանկեղծօրէն,
Սիրելիդ իմ Էմմա,
Այս անունով կը կոչեմ ձեզ, որովհետեւ ուրիշ կերպ չեմ կրնար խորհիլ ձեր մասին, թէեւ հիմա մեծ օրիորդ մը, եթէ ոչ իբրեւ այն «Պզտիկ Ե․»ը որուն հետ անցուցի մանկութեանս բազմաթիւ երջանիկ օրերը:
Կրնա՞ք մէկ անգամէն վճռել մտիկ ընել ահաւոր խոստովանութիւն մը:
Պարզ խօսքով, ձեզ ամբողջ սրտովս կը սիրեմ հիմա՝ ինչպէս սիրած եմ միչտ, եւ, եթէ կրնամ ուղիղ դատել մեր երէկուան հանդիպումէն՝ այնքան երկար բաժանումէ մը ետք, բոլորովին կորսնցուծած չէք յիշատակը ձեր նախկին խաղի ընկերոջ:
Բայց կատակը մէկդի. ժամանակը շատ բան ըրած է մեր երկուքիս համար ալ. ձեզի համար ըրած Է ինչ որ մարդ մը կրնայ փափաքիլ որ ըլլար իր սիրոյն եւ վստահութեան առարկային. իսկ ինծի կարելիութիւն տուած Է պատրաստելու ընտանեկան յարկ մը անոր համար՝ որ միշտ իմ ամենասիրելին եղած է եւ որուն պատկերը երբեք չէ աւրուած իմ յիշողութենէս հակառակ դժուարին կեանքի մը զանազան չարքաշութիւններուն:
Եւ հիմա, սիրելի Էմմա, լաւ խորհեցէք եւ տեսէք թէ կրնա՛ք փոխանցել, իբրեւ օրիորդ, այն համակրանքը՝ որ, ձեր մանկութնան ատեն, իր ամենամեծ բերկրանքս էր:
Պիտի հանդիպինք -- օրը --ին տունը, եւ այն ատեն թերեւս սիրտս հրճուի այն հաւատքէն թէ «բան մը կայ առաջին սէրերուն մէջ։
Անհամբեր սպասելով մեր հանդիպումին՝ հաւատացէք ինծի, իբրեւ ձեր գորովալիր նախկին խաղընկերը եւ նոր սիրահարը,
Իմ ամենասիրելի Կատարինէ,
Որքան տխուր է հեռու ըլլալ քեզմէ տարուոյն այա ամենաքաղցր օրը, այն օրը` որ Կատարինէիս արեւ տուաւ եւ իմ կեանքիս ամենամեծ երջանկութեան հիմը դրաւ:
Բառեր անզօր են բացատրելու այն խորունկ երախտագիտութիւնը որ կ'զգամ հանդէպ այն մեծ Զօրութեան որ՝ քեզի կեանք շնորհաւորելէ ետք՝ տարուէ տարի հասունցուցած է հոգիիդ շնորհները ինչպէս նաեւ զարգացուցած Է մարմնոյ արտաքին կատարելութիւնեերը:
Քանի կը տեսնեմ քեզ, իմ մանկութեան ցաւերու եւ հաճոյքներու ընկերուհին, իբրեւ այն կին էակը՝ որ պիտի մասնակցի իմ ամբողջ ապագայ կեանքիս երջանկութիւններուն եւ վիշտերուն, գրեթէ զարմանք կ'զգամ թէ ինչպէս այդպիսի երանութեան մը արժանացած եմ, եւ սիրտս երախտագիտութիւնով կը լեցուի դէպի ազնիւ ծնղոքներդ՝ որ հաւանած եւ քաջալերած են մեր սէրը:
Ընդունէ, սիրելիս, ներփակ պատկերը:
Վստահ եմ որ բնատիպը չափափազանց խոր դրոշմուած է սրտիդ, մէջ՝ պահանջելու համար ոեւէ պատկերագիր որ զինք յիշեցնէ քեզի:
Սակայն ամենայարմար նուէրն է որ կրնայի այս պայծառագոյն օրուան մէջ իմ երջանկութեանս պատճառին։
Տար երկինք որ ամէն յաջորդող տարին քու աճումդ տեսնէ մտքի եւ մարմնոյ ամէն հրապոյրներով։
Հաւատա ինծի, սիրելի Կատարինէ,
Ձեզի հանդիպելէս ի վեր միտքս շարունակ գրաւուած է ձեր ընկերակցութեամբ անցած հաճելի րոպէներու յիշողութիւնով։
Վերջերս իմ գործս շատ առաջ կ'երթայ եւ բարգաւաճումի տեսակէտէն շատ պատճառներ ունիմ գոհ ըլլալու:
Բայց կ'զգամ որ կեանքի մէջ աւելի բարձր պարտականութիւններ կան քան որ մարդ կրնայ կատարել իր մենակեաց վիճակի մէջ, եւ ես կը տենչամ իմ ապագայ կեանքիս ընկերը գտնելու:
Այդպիսի ընկեր մը, սիրելի Օրիորդ ----, կը համարձակիմ հաւատալ որ գտած եմ ձեր մէջ. եւ իր ամենամեծ յոյսս Է որ դուք կը յօժարիք գնահատել գորովալից յարգանքը մէկու մը՝ որ, թէեւ ներկայիս խոնարհ դիրքի մը մէջ, ամէն ջանք պիտի թափէ բարձրացնելու այդ դիրքը ձեր սիրոյն համար:
Առանց փորձ մը ընելու նուրբ լեզու մը գործածելու, կամ զգացումններու ցուցադրութիւն մը ընելու, կը յուսամ կ'ընդունիք այս տողերը իբրեւ փոխանցող պարզ եւ անկեղծ զգացումները անոր՝ որ, անհամբեր ակնկալութեամբ ձեր պատասխանին, կը մնայ, սիրելի Օր․ ----,
Ձեր ամենաանձնուէր հիացողը,
Սիրելիդ իմ ----,
Եթէ կայ բան մը՝ որ կրնայ մխիթարել զիս իմ անխուսափելի բացակայութեանս համար քու ընկերակցութենէդ՝ այն ալ կարող ըլլալն Է քանի մը տող գրելու եւ արտայայտելու, թէեւ տկարօրէն, իմ տեւական եւ անդադրում սէրս քեզի համար:
Արդարեւ, առեւտրական հաշիւներու տափակ զբաղումը եւ գործի անվերջ խառնակութիւնը ցաւալի եւ ձանձրացուցիչ փոփոխութիւն մըն են՝ դաշտերու մէջ մեր թափառումներէն, երեկոյեան երգեցողութիւններէն, եւ գողտուկ խօսակցութիւններէն ետքը:
Բայց բարեբաղդաբար գործերս արագօրէն ճշտուելու ճամբու վրայ են, եւ շուտով, կը յուսամ, անգամ մը եւս պիտի տաքնամ իմ ՖԷնիիս քաղցր դէմքի արեւալոյսէն , եւ սնուցանեմ՝ իմ երեւակայութիւնս խորհուրդներովը այն երջանկութեան թէ ան իր պայծառ եւ անկեղծ տրամադրութիւնը ասկէ վերջ պիտի սփռէ ընտանեկան նոր յարկի մը մէջ։
Հազիւ թէ պէտք ունենամ ըսելու՝ թէ որքա՜ն տենչանքով կ'սպասեմ թղթաբերին, եւ թէ որքա՜ն կ'ըմբոշխնեմ ամէն մէկ տողը որ իմ սիրուհիիս սիրոյ յայտնութիւնը կը կրէ, եւ թէ ի՛նչ երախտեօք ամէն զգացում որ կը զեղու իր գրչէն կ'ամբարուի իմ յիշողութեանս մէջ:
Երկինքի օրհնութիւնը քեզի, սիրելի Ֆէնի, եւ իմ գորովալից ու յարգալից բարեւներս ծնողացդ։
ՕՐԻՈՐԴԻ ՄԸ ՀՕՐԸ
Յարգելի Տիար,
Կը համարձակիմ յուսալու որ դուք ձեր ամբողջ ազնիւ զգացումները ձեզի օգնութեան պիտի կոչէք՝ նկատի առնելու համար առաջարկ մը որ պիտի պարզեմ" ձեզի եւ որուն մէջ կը կայանայ իմ երջանկութիւնս։
Երկար ատենէ իվեր ձեր դուստրը, Օր․----, գրաւած էր իմ համակրանքս, եւ ես պատճառ ունիմ հաւատալու թէ անտարբեր չեմ հանդէպ իրեն։
Իմ դիրքս կը հաւաստէ զիս որ կրնամ պահել զինք հանգստաւէտ եղանակով մը՝ որուն այնքան արժանի է ան եւ որ շարունակ ձեր նպատակը եղած է ապահովել ձեր զաւակներուն համար:
Գալով իմ նկարագրիս եւ դիրքիս, կը յուսամ անոնք պէտք եղածին չափ ծանօթ են մեզի՝ ձեզ վստահացնելու համար ձեր զաւկին երջանկութեան հեռանկարին նկատմամբ:
Այսուհանդերձ յանդգնութիւնը ունեցած չեմ որոշապէս իրեն յայտարարելու իմ զգացումներս առանց նախ ձեր խորհուրդը առնելու այս խնդրին վրայ․ որովհետեւ ես համոզուած եմ թէ պարզ եւ շիտակ ընթացքը միշտ լաւագոյն ճամբան է, եւ թէ ծնողքի մը հաւանութիւնը երբեք պիտի չթերանայ, երբ խնդրի մը հանգամանքները արդարացնեն անոր շնորհումը։
Անհամբեր սպասելով ձեր նկատառութեան արդիւնքին՝ այս կարեւոր նիւթի նկատմամբ, կը մնամ, Տէր,  Ձերդ խորին յարգանքով,
ՊԱՏԱՍԽԱՆԸ
Սիրելի Պարոն․ ----,
Շատ շնորհակալ եմ այն առնական եւ պատուական եղանակի համար որով ինծի դիմում ըրած էիք իմ աղջկանս ձեռքը ուզելու:
Երկար ատենէ իվեր նշմարած Էի որ ձեր ուշադրութիւնները իրեն վերաբերմամբ աչքառու հանգամանք մը կ'ստանային եւ անոնք իրեն հաճելի ըլլալ կը թուէին։
Պատճառ մը չեմ տեսներ ձեր փափաքին ընդդիմանալու, եւ՝ եթէ կրնամ դատել այն վարմունքէն որով ան ընդունեց ինձմէ այս լուրը՝ պիտի գտնէք իր մէջ ոչ անյօժար ունկնդրող մը։
Վաղը իրիկուն ժամը --ին ընթրիքը մեզի հետ առէք, եթէ ուրիշ ժամադրութիւն մը չունիք, որով պատեհութիւն պիտի ունենաք ձեր դատը անձամբ պաշտպանելու։
Միեւնոյն ատեն ընդունեցէք իմ հաստատ համոզումի հաւաստիքը ձեր բարձր բարոյականի եւ ազնիւ զգացումներու նկատմամբ։
Ձերդ անկեղծօրէն,
Աննպաստ Պատասխան մը Կանխաւ Նշանուած Ըլլալու Պատճառով
Սիրելի Պարոն,
Միշտ ցաւալի եղած է աննպաստ պատասխան մը տալ. բայց եւ այնպէս, դժբաղդաբար, այդ եղած Է իմ բաժինս այս ներկայ պարագային։
Իմ դուստրս երկար ատենէ իվեր նշանուած է պարոնի մը՝ որուն նկարագիրը եւ դիրքը ոչ մէկ պատճառ կուտան ցաւելու եղած կապին համար:
Միեւնոյն ատեն ան պէտք եղածին պէս կը գնահատէ ձեր նախընտրութիւնով իրեն եղած պատիւը եւ կը միացնէ իր անկեղծ բաղձանքները իմ բարեմաղթութիւններուս, որպէսզի, իբրեւ յարգելի բարեկամ, կարենաք հանդիպել ձեզ ամէն կերպով երջանիկ ընելու սահմանուած ընկերուհիի մը։
ՎԻՔԹՕՐ ՀԻՒԿՕ ԻՐ ՊԶՏԻԿ ՏԻՏԻՆԻՆ
Բարելոյս, իմ սիրելիս. բարելոյս, իմ սիրելի պզտիկ աղջնակս:
Խոստացած էի քեզի գրել․ կը տեսնես որ խոստումս կը պահեմ:
Տեսայ ծովը, գեղեցիկ եկեղեցիներ, եւ սիրուն գիւղ մը:
Ծովը մեծ է. եկեղեցիները գողտրիկ են. գիւղը աղուոր է: Բայց գիւղը քեզի չափ սիրուն չէ․ եկեղեցիները մայրիկիդ չափ գեղեցիկ չեն, եւ ծովը իմ ձեր ամենուն համար ունեցած սիրոյս չափ մեծ չէ:
Սիրելիս, յաճախ կէս փէնի տուի ճամբուն քովերը բոպիկ ոտքով պտտող աղքատ մանկիկներուն. ձեր սիրոյն համար, պզտիկներս։
Ես ամէնքդ ալ սրտանց կը սիրեմ:
Քանի մը ժամեր եւս՝ եւ ես պիտի համբուրեմ քեզ քու երկու պզտիկ ու սիրոյն այտերուդ վրայ, նոյնպէս իմ մեծ Շարլը եւ իմ փոքրիկ ՏԷտէն, որ ինծի ժպիտ մը պիտի տայ, կը յուսամ, եւ իմ քաղցրիկ թօթօն:
ՄՆաս բարեաւ հիմակուհիմա, Տիտինս։
Պահէ այս նամակը:
Երբ դուն մեծ ըլլաս, ես ծեր պիտի ըլլամ․ դուն ինծի պիտի ցուցնես զայն. մենք իրար շատ պիտի սիրենք. երբ դուն ծերանաս՝ զայն պիտի ցուցնես քու զաւակներուդ, եւ անոնք քեզ այնչափ պիտի սիրեն որքան ես։
Քիչ ատենէն պիտի տեսնուինք։
Քու Հայրիկը։
Վալանսիէն, Օգ․ 15, 1837․
Եկեղեցիի զանգակները կը հնչեն մինչ այս քաղաքը կը հասնիմ:
Աստուածածինի տօնն է:
Քեզի կը նուիրագործեմ զայն, զաւակս:
Չուզեցի այս օրը փախցնել առանց քեզի գրելու, իմ սիրեցեալ Տիտինս։
Ո՛չ մէկ օր, ոչ մէկ ժամ կ'անցնի առանց քու մասին խորհելու:
Մայրդ, դուն, եղբայրդ, եւ սիրելի պզտիկ քոյրդ, ամէնքդ ալ միշտ իմ մտածմունքին մէջն էք, եւ միացած ինծի միեւնոյն սիրով:
Ստացա՞ր իմ վերջին պզտիկ մրոտումս։
Սիրեցի՞ր զայն, Տիտինս:
Պահէ զայն իմ սիրոյս:
Ամենէն աւելի պահէ անմեղութիւնդ եւ ազնիւ սիրտդ, ակնածանքդ դէպի Աատուած եւ դէպի մայրդ, պարզ միտքդ, եւ շիտակն ըսելու տեւական փափաքը․ այդպիսով օր մը՝ մօրդ պէս՝ կնոջ աոաքինութնան հետ պիտի միացնես մանուկի անմեղութիւնը :
Հոս գալու համար սիրուն դաշտերու մէջէն անցայ, կանաչութնամբ եւ ծաղիկներով զարդարուած, ինչ որ ինծի մտածել տուաւ Աստուծոյ վրայ․ ես Անոր խօսեցայ քու մասին, ձեր ամենուն մասին, սիրելիներս, որոնք իմ ետեւս թողուցած եմ:
Համբուրէ ամէն անոնք որ ես կը սիրեմ եւ որ քու բոլորտիքդ են, սկսելով մայրիկէն:
Հայրիկդ, Վ․
ՇԱՐԼԻՍ ՀԱՄԱՐ
Մէյանս, Հոկ․ 1, 1838
Իմ սիրելի Շարլ,
ինծի աղուոր երկար նամակ մը գրելու ես (ի Թրէվ), առտուն կանուխ սկսելով եւ ուշ վերջացնելով:
Գիտես թէ որչափ կը սիրեմ քեզ, քաղցրիկ տղաս:
Պէտք է երկար նամակ մը ունենամ՝ քեզմէ։
Պէտք է նաեւ պզտիկ օրագրութիւն մը ընես ինծի համար, բացատրելով թէ ինչպէս անցուցած ես ժամանակդ ՍԷն-Փրիի մէջ՝ արձակուրդի միջոցին, եւ թէ, ինչպէս կը յուսամ, պատրաստուած ես առաջիկայ տարուան գործի համար՝ քու խաղի եւ պարապոյ ժամերուղ մէջ։
Կ'ուզեմ որ, սիրելի Շարլս, աղուոր, խիստ աշխատող տղայ մը ըլլաս եւ ժրաջան դպրոցական մը:
Այս մասին խօսիլ ինծի կը յիշեցնէ որ իմ նամակներէս մէկուն մէջ քեզի հրահանգ մը տուի գրելու:
Ո՛չ դուն ոչ ալ Թօթօ ինծի ղրկեցիք զայն:
Հիմա որ արձակուրդը գրեթէ անցած Է, եւ դուն խաղալու քանի մը օր միայն ունիս՝ այդ հրահանգը պիտի չուզեմ քեզմէ:
Եթէ իմ նամակներս կարդացեր ես, սիրելի Շարլ, պիտի գիտնաս թէ ինչ ըսել կ'ուզեմ «կատուն ու մուկ»ով:
Կատուն Թօթօի համար Է, եւ մուկը քեզի։
Իմ գծագրութեանս մէջ անոնք բնականէն բաւական տարբեր ներկայացուած են. մուկը խիստ աւելի մեծ եւ խիստ աւելի կատաղի է քան կատուն:
Զայն գծելու օրս երկինքը՝ որուն մէջ այն կ'աներեւութանար՝ փոթորկոտ էր եւ մթամած:
Պիտի նկատես յարակից լերան ստորոտը հսկայի մը դէմքը՝ բաց բերանով:
Անիկա շատ խնամքով գծեցի:
Հսկադ ընտիր նմանութիւն մըն Է:
Այս ամէնը կ'ընեմ հաճոյքով, սիրելի մանուկներ, ձեր սիրոյն համար, ձեզ զբօսցնելու եւ երջանիկ ընելու համար:
Րոպէի իմ հաճոյքներս, ինչպէս նաեւ իմ ամբողջ կեանքիս գործը ձեզի համար են:
Վստահ չեմ թէ ղրկած պատկերներս ինչ վիճակի մէջ պիտի հասնին ձեզի:
Պանդոկի մէջ տրուած մելանը իր գոյնը կը փոխէ մէկ օրէն միւսը՝ ամենէն տաղտկացուցիչ կերպով:
Խիստ աշխատեցայ արձակուրդի միջոցին, սիրելի Շարլ․ կը յուսամ դուն ալ նոյնը ըրած ես մասամբ։
Միշտ իմ մտքիս մէջ եղած ես, իմ սիրելի տղաս․ կը յուսամ որ դուն ալ մտածած կ'ըլլաս տատիկին մասին, որ քեզ այնքան ջերմագին կը սիրէ որքան ոչ, աւելի քան իր կեանքը, եւ որ քեզ կը համբուրէ քու աղուոր երկու այտերուդ վրայ:
Վ.
Գան, Հոկտ․ 8, 1839․
Ահա չորս նկարներ ձեր չորսին համար, Տիտինս։
Քեզի կը ղրկեմ Սթրազպուրկի Մայր Եկեղեցին՝ ընկերակցելու համար Րէյմզի Մայր Եկեղեցիին. Շարլին՝ հոյակապ հին աշտարակի մը տեսարանը,  ծովով շրջապատուած Սէնթ Օնօրա կղզիին վրայ, այստեղէն երկու փարսախ (աշտարակին պատմութիւնը գրած եմ նկարին եզերքը). Թօթօին՝ Պալի մէկ արուարձանին տեսարանը, Մայր Եկեղեցիի Հրապարակէն առնուած. եւ ՏԷտէին՝ Պատէնի քանի մը գեղեցիկ տուներ, քաղաքային դուռով:
Կը յուսամ ամէնքդ ալ գոհ պիտի մնաք անոնցմէ. երբ տուն վերադառնամ աւելի պիտի գծեմ անոնց համար՝ որ ամենէն գէշը ստացած են։
Վերջապէս իմս ամենքն շահաւէտն Է, որովհետեւ ես աւելի կ'զգամ ձեզի տուած հաճոյքս քան դուք:
Այդ Սթրազպուրկի զանգակատան ետեւի անտառները Սեւ Անտառներն են:
Գեղեցիկ վայր մըն է այս. հոս եկայ «Երկաթէ Դիմակով Մարդ»ը տեսնելու։
Տեսայ նաեւ Ժուանի Ծոցը, ուր Նալփօլէօն ցամաք ելաւ 1815ին։
Վաղը չէ միւս օր ճամբայ կ'ելլեմ Փարիզի համար:
Հոն կը հասնիմ 18ին կամ 19ին։
Սիրելի բարի մայրիկդ համբուրէ ինծի համար:
Ըսէ իրեն որ իրմէ նամակ մը կ'ակնկալեմ Շալօն-սիւր-Սաօնի մէջ:
Սկսած էի իրեն համար երկար նամակ մը, բայց ձեր գծագրութիւնները արգիլեցին զիս զայն աւարտելէ:
Շուտով կ'ստանայ զայն:
Դարձեալ դպրոցի սկսար, Շարլ:
Շատ աշխատէ, այնքան լաւ դպրոցական մը եղիր որքան բարի տղայ մըն ես։
Քեզի համար նամակ մը պիտի ներփակեմ յաջորդեն մէջ երբ գրեմ մայրիկիդ:
Մնաս բարով առ այժմ, իր սիրելի Շարլ:
Թօթօս, շուտով իրար կը տեսնենք:
Վերջին` երկու շաբաթը ծովն էի:
Սորվեցայ առագաստով նաւ մը ղեկավարել, առագաստ պարզել, ամփոփել, եւն։
Իմ ամբողջ ճարտարութիւնս ձեզի պիտի ցուցնեմ Փարիզի մէջ։
Հիմա դպրոցն ես, դուն ալ շատ, աշխատնլու ես սիրելիս:
Տէտէս, կը սիրեմ քեզ:
Դուն հայրիկը շատ կը սիրես, այնպէս չէ՞։
Կ'ուզէի քեզի համար քանի մը խեցի հաւաքել այստեղ , բայց հատ մը իսկ չկրցայ գտնել։
Բացի աւազէն ոչինչ կայ, ինչ որ տարօրինակ է:
Շուտով կը տեսնենք, Մամա. շուտով Ատէլս։
Աղուոր նամակ մը գրէ ինծի, իրապէս աղուոր նամակ մը:
Կը սիրեմ քեզ եւ աւելի պիտի սիրեմ եթէ ինծի ղրկես սիրալիր եւ գողտրիկ բառեր, որոնց կարօտը կը քաշեմ:
Գալով վարձքին, ըսէ Պն. Պէլանժէին որ պիսի վճարեմ երբ վերադառնամ, 18ին կամ 19ին։
Համբուրէ զիս, Ատէլս, եւ երջանիկ եղիր, որովհետեւ անձնուիրաբար կապուած եմ քեզի:
Ձեզ ամէնքդ ալ կ'ողջագուրեմ, սիրելիներս։
Ձեր հայրը, Վ․
ՏէՐ ԵՒ ՏԻԿԻՆ ՍԱՐԳԻՍ ՍԻՄՕՆԵԱՆ
Կը խնդրեն որ ձեր ներկայութեամբ պատուէք հարսանեկան հանդէսը իրենց դստեր
ՄԱՐԳԱՐԻՏԻն ԸՆԴ ՊՐՆ. ՆՇԱՆ ԳԷՈՐԳԵԱՆԻ որ տեղի պիտի ունենայ Չորեքշարբթի Իրիկուն, Յունուար Եօթին Հազար ինը ծարիւր տասն եւ չորս
ԱՄԵՐԻԿԱ ԺՈՂՈՎԱՍՐԱՀԸ 724 Ուաշինկթըն Փողոց Պօսթըն, Մէսէչուսէց
Տունը, Յունուար Հինգին Պրուքլայն Փողոց, Պօսթըն
Կը խնդրուի ձեր ներկայութեամբ պատուել ամուսնութեան արարողութիւնը
ԳէՈՐԳ ՍԱՄՈՒէԼԵԱնԻ ԸՆԴ ՕՐ. ՍԻՐԱՆՈՒՇ ՓԱՐէՆԵԱՆԻ
Հինգշաբթի իրիկուն, Յունուար Տասն եւ հինգ Հազար ինը ծարիւր տասն եւ չորս Ժամը ութին
ՖԸՐՍԹ ՊԻՊԹԻՍԹ ԵԿԵՂԵՑԻՆ Տօրչէսթըր, Մէսէչուսէց
Տունը Պրօտուէյ եւ Քրօս Փողոց Սըմըրվիլ, Մէսէչուսէց
