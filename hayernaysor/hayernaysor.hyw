100 քոնկրեսականներ Ճօ Պայտընի վարչակազմին կոչ ուղղած են՝ կանգնելու Արցախի եւ Հայաստանի կողքին
ԱՄՆ Հայ դատի յանձնախումբը տեղեկացուցած է, որ Ճօ Պայտընի վարչակազմին ուղղուած դիմումի ստորագրահաւաքին մասնակցած է 100 քոնկրեսական։ 
Յաջակցութիւն Հայաստանի եւ Արցախի ստորագրուած նամակին մէջ նշուած են հետեւեալ պահանջները. յաւելեալ աջակցութիւն Արցախի վերակառուցման համար, ազգերու ինքնորոշման իրաւունքի կարեւորում, հայ ռազմագերիներու վերադարձ, պատժամիջոցներու կիրառում Ազրպէյճանի եւ Թուրքիոյ ղեկավարներու նկատմամբ՝ մարդու իրաւունքներու խախտման համար, աջակցութիւն Հայաստանի տնտեսութեան զարգացման եւ Հայաստանի մէջ ապաստանած գաղթականներուն, նախագահ Ճօ Պայտընի կողմէ Ցեղասպանութեան ճանաչում։
ԱՄՆ Հայ դատի յանձնախումբի կառավարական հարցերու ղեկավար Թերեզա Երիմեանը ողջունած է քոնկրեսականներու համախմբումը ԱՄՆ Արտաքին գործոց նախարարին եւ Պաշտպանութեան նախարարին ուղղուած նամակին շուրջ։
Քոնկրեսի հայկական համախմբման համաատենապետներ Ֆրանք Փալոն,  Քաս Պիլիրաքիսը, Ճաքի Սփիրը, Տէյվիտ Վալաթաոն եւ փոխատենապետ Ատամ Շիֆը շնորհակալութիւն յայտնած են քոնկրեսականներուն՝ Հայաստանի եւ Արցախի հարցին մէջ սատար կանգնելու համար։
Հրանդ Տինքի սպանութեան անցած է 14 տարի. Ակօս թերթի խմբագիրը՝ Հրանդ Տինքի  եւ իրենց ընկերութեան մասին
Պոլսահայ լրագրող, Ակօս թերթի գլխաւոր խմբագիր՝ Հրանդ Տինքի սպանութեան 14 տարի անցած է։ 
Տինքի մտերիմ ընկեր Բագրատ Էստուկեանը մինչ օրս կը յիշէ իրենց առաջին հանդիպումը՝ երկուքն ալ 20 տարեկան էին, եւ չէին իսկ պատկերացներ, որ տարիներ անց՝ աւելի պիտի մտերմանան.
«Ակօս թերթի հիմնադրուելու շրջանին շատ աւելի մտերմացանք, աւելի մօտ շփումներ ունեցանք, գաղափարներ բաժնեկցեցանք, խորհրդակցեցանք՝ նախքան «Ակօս»-ի հրատարակուիլը։ 
Եւ «Ակօս»-ի հիմնադրուելու ատեն ես արդէն անոր մտերիմներէն մէկն էի»։
Թերթի հրատարակութեան շնորհիւ ալ երկու ընկերներով կրցան բողոքի մեծ ցոյց կազմակերպել՝ հայկական համայնքին պատկանող Մխիթարեան վարժարանի ապօրինի սեփականաշնորհումը կանխելու պահանջով.
«Այդ պայքարին հետեւանքով հրաժարեցան դպրոցի գրաւումէն եւ պաշտօնապէս որոշում կայացուեցաւ, որ ուսումը պէտք է շարունակուի։ 
Ես ու Հրանդը պահ մը ձեռքերնիս աւելներով սկսանք պարտէզն աւլել, այդ պահուն ալ լուսանկարուեցանք, ինծի համար շատ հրաշալի ապրում մըն էր ատիկա»։
Պոլսահայ լրագրողն իր աշխատանքի ընթացքին բազմաթիւ դժուարութիւններու կը հանդիպէր։ 
Տինքը այն մարդոցմէ էր, որ կը խօսէր այն ամէնուն մասին, ինչին մասին կը լռէին մնացեալը.
«Նախ Թուրքիոյ մէջ հայերուն արդարութեան պահանջը, Ցեղասպանութեան փաստը։ 
Հրանդը այս ամէնը կ’ընէր առանց թրքատեացութիւն զգալու իր ներսը, թուրքին չատելով, ատելու գաղափար երբեք չէ ունեցած Հրանդը, պարզապէս ցանկացաւ պատմական իրողութիւնն ընդունելի դարձնել թուրքերուն համար»։
Բագրատ Էստուկեանը կը պատմէ, որ Հրանդ Տինքը գիտէր՝ սպառնալիքի առաջ կանգնած է եւ իրեն վտանգ կը սպասէ։ 
2007-ի յունուար 19-ին ալ պոլսահայ լրագրողին սպանուած մարմինը յայտնաբերեցին «Ակօս»-ի խմբագրատան առջեւ. 
«Ես կեանքիս մէջ առաջին անգամ ցեղապաշտ թրթուրներով լեցուեցայ, կեանքիս մէջ առաջին անգամ զիս պատեց թրքատեացութիւն կոչուող ախտը։ 
Այդ ժամանակ իմ միակ ցանկութիւնս այն էր, որ հանդիպիմ թուրքի մը, որ հակառակ բան մը կ’ըսէ եւ անոր հետ կռուիմ։ 
Այդ օրը իմ մէջս թուրքի նկատմամբ ատելութիւն լեցուած էր»։
Հրանդ Տինքի սպանութենէն ետք Թուրքիոյ մէջ բողոքի երթ կազմակերպուեցաւ։ 
«Բոլորս հայ ենք, բոլորս Հրանդ ենք» վանկարկումներով մեծաթիւ երթը կը հասնէր մինչեւ «Ակօս»-ի խմբագրատուն։
Դէպքէն ետք սպանութեան մէջ մեղադրուեցաւ եւ ձերբակալուեցաւ 17-ամեայ Օկիւն Սամաստը, որ խոստովանեցաւ իր յանցանքը։ 
Բագրատ Էստուկեանը կը պնդէ, որ Տինքի սպանութիւնը պետական ոճրագործութիւն մը եղած է, իսկ դատարանը կը քօղարկէ իրականութիւնը։ 
Պոլսահայ լրագրողի սպանութեան գործով դատավարութիւնը մինչ օրս կը շարունակուի։
182 միլիոն դրամ՝ ուսուցիչներու վերապատրաստման համար
Կառավարութիւնը կը շարունակէ կրթութեան ոլորտէն ներս բարեփոխումները։ 
Նախատեսուած է 182 միլիոն դրամ յատկացնել ուսուցիչներու վերապատրաստման համար: 
Կրթութեան, գիտութեան, մշակոյթի եւ մարմնակրթութեան նախարարի պատշօնատակարը ընդգծեց, որ այսպիսով կը շատնան հաւաստագրուող ուսուցիչներուն թիւը.
«Կ'ակնկալուի, որ յառաջիկայ 2 տարիներու ընթացքին կը հաւաստագրուին ո՛չ միայն հաւաստագրման ենթակայ ուսուցիչները, թիւով շուրջ 7.400 ուսուցիչ, այլեւ նախընթաց երկու տարիներուն գործընթացին չմասնակցած ուսուցիչները», - ըսաւ Դումանեանը։ 
Փոխվարչապետի պաշտօնակատար Տիգրան Աւինեանը նշեց, որ այս բարեփոխումներու շրջանակէն ներս առաջին հերթին վերանայած են ուսուցիչներուն աշխատավարձերը, իսկ կրթական հաստատութիւններու նորոգման աշխատանքները՝ աշխուժօրէն կ'իրականացուին. 
«Հանրակրթութեան ոլորտէն ներս ենթակառուցուածքներու էական հիմնանորոգման աշխատանքները տեղի կ'ունենան ճիշդ հիմա: 
Այս տարուան 129 հիմնական հիմնանորոգման, վերանորոգման եւ կառուցապատման նախագիծերէն 105-ը կրթական հաստատութիւններ են»,- ըսաւ Աւինեանը:
Դատական եւ իրաւական բարեփոխումներու ծրագիրները նոյնպէս կը շարունակուին: 
Պիտի ստեղծուին երկու առանձին մասնագիտացում ունեցող պալատներ՝ քաղաքացիական եւ վարչական.
«Նախագծով կը կարգաւորուին նաեւ Վճռաբեկ դատարանի քաղաքացիական եւ վարչական պալատներու կազմաւորման եւ բնականոն գործունէութեան վերաբերեալ հարցերը: 
Կը նախատեսուի մշակել դատաւորներու թեկնածուներու եւ յառաջխաղացման ենթակայ թեկնածուներու ցուցակներու համալրման ճկուն գործիքներ՝ առանց ժամկէտներու եւ համալրման ենթակայ քանակի սահմանափակման»,- ըսաւ Արդարադատութեան նախարարի առաջին տեղակալ Քրիստինէ Գրիգորեանը:
Քաղաքացիական պալատը պիտի գործէ 7 դատաւորի, իսկ վարչական պալատը՝ 5 դատաւորի թուակազմով: 
Քրիստինէ Գրիգորեանի խօսքով՝ բարեփոխումներու այսպիսի ռազմավարութեամբ կը կեդրոնանան տարբեր ոլորտներու վրայ եւ կը փորձեն բարձրացնել դատական համակարգի արդիւնաւէտութիւնը։
19-ամեայ Սիրանոյշը եկաւ իբրեւ կամաւոր, անցաւ ռազմական պատրաստութենէ եւ մնաց հայրենիքին մէջՌուսիայէն Հայաստան՝ իբրեւ կամաւոր։ 
Սիրանոյշ Ղուկասեանը հայրենիք վերադարձաւ պատերազմի առաջին օրերուն։ 
Ան Երեւանի մէջ միացաւ կամաւորական հաւաքներուն եւ անցաւ ռազմական պատրաստութենէ։ 
Ինչպէ՞ս մագլցիլ, խոցել հակառակորդը եւ փրկել վիրաւոր ընկերոջը. ասիկա այն ամէնն էր, ինչ 19-ամեայ հայրենադարձը կը վարժուէր առաւօտէն մինչեւ երեկոյ։  
«Այնքան կը վարժուէինք, որ եթէ գիշերը արթնցնէին, գոց աչքերով կրնայի կրկնել այդ ամէնը։ 
Ուղղակի առաջնագիծ երթալու ցանկութիւն կար, որ մեր տունը չհասնին, իմ տունս մնայ իմ թիկունքիս», - պատմեց Սիրանոյշը։
Հայրենադարձ երիտասարդը նաեւ առաջին բուժօգնութիւն սորվեցաւ եւ հմտութիւնները փոխանցեց զօրակոչման պատրաստուող տղոց։
Սիրանոյշը կ՚ըսէ, որ պատերազմն իր կեանքին մէջ շատ բան փոխեց՝ մտածելակերպը, նպատակները, ծրագիրները. «Հիմա ես կը մտածեմ, որ մեզմէ ետք պէտք է գայ սերունդ մը, որ պարտուած, ցեղասպանուած չըլլայ, այդ մտածելակերպը պէտք է դուրս գայ։ 
Նժդեհը կ՚ըսէր, եթէ դուն նոյնիսկ թոյլ ես, ցոյց տուր ուժդ այնպէս, որ թշնամին վախնայ քու վրադ յարձակելու։ 
Մենք պէտք է անոր ձգտինք, ոչ միայն ցոյց տանք, այլ ըլլանք այդքան ուժեղ»։
Սիրանոյշ Ղուկասեանն իր ապագան Հայաստանի մէջ կը պատկերացնէ եւ կ՚ուզէ իր երեխաներուն հայրենիքին մէջ մեծցնել։
Ապրիլին պիտի յայտարարուին 2021 թուի «Աւրորայի» հերոսները եւ տեղի պիտի ունենայ «Aurora Dialogues» յատուկ միջոցառում
«Աւրորա» մարդասիրական նախաձեռնութիւնը շարք մը միջոցառումներ պիտի իրականացնէ 2021 թուի ապրիլին՝ յարգանքի տուրք մատուցելու Հայոց ցեղասպանութեան նահատակներու յիշատակին, ճանաչման արժանացնելու այս տարուայ «Աւրորայի» հերոսները եւ իր յետագայ նպաստը բերելու Արցախի մարդասիրական ճգնաժամը յաղթահարելու: 
Այս միջոցառումները պիտի համախմբեն տեղական եւ միջազգային գործընկերները, պիտի օգնեն անոնց միաւորելու ջանքերուն առաւելագոյն ազդեցութիւն ունենալու համար:
2021 թուի ապրիլ 24-ին «Աւրորա» մարդասիրական նախաձեռնութեան ներկայացուցիչները, ներառեալ՝ «Աւրորա» մրցանակի Ընտրող յանձնաժողովի նախագահ Լորտ Արա Տարզին, ծաղիկներ պիտի խոնարհեցնեն Ծիծեռնակաբերդի յուշահամալիրէն ներս՝ ի յիշատակ 1915-1923 թուականներու Հայոց ցեղասպանութեան նահատակներուն:
Նոյն օրը, աւելի ուշ, Մատենադարանի յատուկ միջոցառման ընթացքին պիտի յայտարարուին 2021 թուի «Աւրորայի» հերոսները: 
2021 թուի «Աւրորա» մրցանակին համար առաջադրումներու փուլն ընթացաւ 2020-ի ապրիլ 24-էն մինչեւ 2020-ի հոկտեմբեր 31-ը: Ստացած hարիւրաւոր յայտերէն 585-ը եզակի թեկնածուներ էին: 
Աւանդոյթին համաձայն՝ 2021 թուի «Աւրորայի» հերոսներուն անունները պիտի արձանագրուին նաեւ 21-րդ դարուն ստեղծուած «Մատեան մարդասիրաց» բացառիկ ձեռագրին մէջ, որ կ՚ամփոփէ «Աւրորա» մարդասիրական նախաձեռնութեան տարեգրութիւնը:
2021 թուի ապրիլ 25-ին Դիլիջանի միջազգային դպրոցէն ներս տեղի պիտի ունենայ «Aurora Dialogues: Գործընկերութիւն՝ յանուն Արցախի» խորագրով քննարկում: 
Անիկա պիտի համախմբէ նախաձեռնութեան «Աւրորան՝ Արցախին» ծրագրի գործընկերները, տեղական եւ սփիւռքի կազմակերպութիւնները, հիմնադրամները, Արցախի պետական մարմինները եւ զանգուածային լրատուամիջոցներու ներկայացուցիչները:
Միջոցառման պիտի կազմակերպուին առողջապահութեան, կրթութեան եւ մշակոյթի, տնտեսական զարգացման եւ ընկերային բնանիւթերով աշխատարաններ: 
Ատոնք պիտի վարեն «Արաբկիր» բժշկական կեդրոն-Երեխաներու եւ դեռահասներու առողջութեան հիմնարկի գիտական ղեկավար, Կառավարման խորհուրդի նախագահ Արա Բաբլոյեանը, «Աւրորան՝ Արցախին» ծրագրի ղեկավար, Արցախի կրթութեան, գիտութեան եւ մարզանքի նախկին նախարար Նարինէ Աղբալեանը, Արցախի նախագահի՝ զարգացման ծրագիրներու գծով խորհրդական, «Impact Hub Yerevan» հիմնադրամի համահիմնադիր եւ խորհուրդի նախագահ Վահէ Քէօշքէրեանը եւ Հայաստանի ընկերային աշխատողներու ընկերակցութեան նախագահ, ՀՕՖ երեխաներու կեդրոնի գործադիր տնօրէն Միրա Անտոնեանը:
Մասնակիցներուն հնարաւորութիւն պիտի ընձեռուի քննարկումներու միջոցով անդրադառնալու 2020 թուի աշնան Արցախի դէմ Ազրպէյճանի սանձազերծած պատերազմի հետեւանքով յառաջացած մարդասիրական խնդիրներուն, յստակացնել առաջնային կարիքները, փոխանակել արտակարգ իրավիճակի մէջ գործելու լաւագոյն փորձը եւ համադրել մարդասիրական ջանքերը՝ արդիւնաւէտ փոխգործակցութեան նպատակաւ: 
«Աւրորան՝ Արցախին» ծրագրի մեկնարկէն ի վեր նախաձեռնութիւնը արդէն մօտ 1.7 միլիոն ԱՄՆ տոլար յատկացուցած է՝ աջակցելով տեղական եւ միջազգային գործընկերներու կողմէ իրագործուող 75 նախագիծի, եւ մտադիր է ընդլայնել գործունէութիւնը:
24 թոն մարդասիրական օգնութիւն եւ հիւանդակառքեր. Գերմանիոյ հայերը կը շարունակեն օգնել հայրենիքին
Գերմանիոյ հայ համայնքը 24 թոն մարդասիրական օգնութիւն եւ 4 հիւանդակառք ուղարկած է Հայաստան։ 
Ուղարկուած են հիմնականին մէջ դեղամիջոցներ եւ բժշկական պարագաներ։ 
Այդ մասին «Հայերն այսօրին» պատմեց Պերլինի եւրոպացի եւ հայ մասնագէտներու ընկերակցութեան նախագահ Միքայէլ Մինասեանը։
«Ընդհանուր առմամբ՝ 40-44 թոն օգնութիւն հաւաքած ենք, վարձած ենք յատուկ պահեստներ, ինքնաշարժներ։ 
Քանի որ տեղափոխման հետ կապուած խնդիրներ ունէինք, օգնութեան մէկ մասը յառաջիկային պիտի ուղարկուի։ 
Բացի այդ, մենք նաեւ գումար հաւաքած ենք եւ փոխանցած ենք «Հայաստան» համահայկական եւ Զինծառայողներու ապահովագրման հիմնադրամներին», - ըսաւ Մինասեանը։
Միքայէլ Մինասեանը նաեւ պատմեց, որ պատերազմէն ետք Գերմանիոյ մէջ աշխուժացած են հայ համայնքին նկատմամբ «Գորշ գայլեր» խմբաւորման սպառնալիքները. «Վերջերս գրութիւն մը տարածուեցաւ հայերուն, հայկական կազմակերպութիւններու փոստարկղերուն վրայ, թէ «Մենք գիտենք՝ ձեր զաւակները ուր կը յաճախեն դպրոց եւ ուր թաքնուած են, մեզմէ չէք պրծներ»՝ մեզ անուանելով շուներ եւ այլն։ 
Պէտք է զգօն մնալ»։
Մինասեանի խօսքով՝ թուրք ազգայնական խմբաւորումները երբեմն կը փորձեն նաեւ խոչընդոտել օգնութեան տեղափոխումը կամ հաւաքագրումը։ 
Ան նշեց, որ հակառակ այդ իրավիճակին՝ գերմանահայերը պիտի շարունակեն աջակցիլ հայրենիքին։
Մարտ 1-ին Երեւանի մէջ տեղի ունեցած է մէկ անգամէն 4 հանրահաւաք
Մարտ 1-ին Երեւանի փողոցները մարդաշատ էին։ 
Քաղաքացիները կը մասնակցէին մէկ անգամէն 4 հանրահաւաքի։ 
ժամը 18։30-ին Երեւանի Հանրապետութեան հրապարակը սկսաւ ՀՀ վարչապետ Նիկոլ Փաշինեանի հրաւիրած հանրահաւաքը։ 
Քաղաքացիները «Նիկոլ՝ վարչապետ», «Մենք ենք տէրը մեր երկրին» եւ այլ վանկարկումներով կ’ողջունէին վարչապետը։ 
Սկիզբը հնչեց ՀՀ օրհներգը, ապա Նիկոլ Փաշինեան ողջունեց ժողովուրդը եւ խնդրեց մէկ րոպէ լռութեամբ յարգել արցախեան վերջին պատերազմին զոհուածները եւ Մարտ 1-ի զոհերու յիշատակը: 
Հանրահաւաքը աւարտեցաւ երթով։ 
Մասնակիցները անցան Մաշտոցի պողոտայէն, Կորիւնի եւ Աբովեան փողոցներէն։ 
Երթուղիի աւարտին Միասնիկեանի արձանին մօտ քաղաքացիները ծաղիկներ խոնարհեցին՝ ի յիշատակ Մարտ 1-ի զոհերուն։ 
Հանրահաւաքի շրջանակէն ներս Նիկոլ Փաշինեան յայտարարած էր, որ Մարտ 1-ի գործով մեղադրուող անձանց պաշտպանական անձնակազմի կողմէն կը գործադրուի բոլոր հնարաւոր ջանքերը, որ դատավարութիւնն անընդհատ ձգձգուի:
Հայ ազգային քոնկրէսի ներկայացուցիչները ժամը 16:00-էն երթով շարժած էին Միասնիկեանի արձանին մօտ՝ յարգանքի տուրք մատուցելու 2008 թուականի մարտ 1-ի զոհերու յիշատակին։
Ժամը 18։00-ին հանրահաւաքներ սկսած էին մէկ անգամէն 2 ընդդիմադիր շարժում: 
Ազգային-ժողովրդկան բեւեռի նախաձեռնող խումբը Ժիրայր Սեֆիլեանի գլխաւորութեամբ հաւաքուած էր Մատենադարանին դիմաց։
Բաղրամեան պողոտային վրայ զուգահեռ կ’ընթանար ընդդիմադիր նախաձեռնութեան՝ «Հայրենիքի փրկութեան շարժման» հանրահաւաքը, որուն մասնակիցներուն պահանջը կը մնար նոյնը՝ ՀՀ վարչապետ Նիկոլ Փաշինեանի հրաժարականը։ 
Ընդդիմադիրները եւս երթեր կազմակերպած էին։ 
Այս հանրահաւաքի աւարտին մասնակիցները երթով շարժած էին դէպի ՀՀ նախագահին նստավայրը։
Քաղաքին մէջ կը շրջէին եւ իրենց բողոքի ձայնը կը բարձրացնէին նաեւ ձեւաւորուած տարբեր խումբեր։ 
Դաշնակցական երիտասարդները բարձրախօսներով մուտք կը գործէին կառավարութեան երրորդ մասնաշէնք՝ աշխատակիցներուն կոչ ընելով՝ չաջակցելու վարչապետին: 
Այլ խումբ մըն ալ ցոյց կ’իրականացնէր նոյն պահանջով՝ մուտք գործելով Երեւանի Կեդրոն վարչական շրջանի ղեկավարի աշխատակազմին վարչական շէնքը։
Յիշեցնենք, որ 2008-ի նախագահական ընտրութիւններու արդիւնքներէն դժգոհ քաղաքացիները՝ ՀՀ առաջին նախագահ Լեւոն Տէր-Պետրոսեանի գլխաւորութեամբ հանրահաւաքներ ու նստացոյց կ’իրականացնէին Ազատութեան հրապարակը: 
Ոստիկանութեան աշխատակիցները զէնքի ուժով ցրեցին ցուցարարները, որոնք շարունակեցին բողոքի ցոյցերն արդէն Միասնիկեանի արձանին յարող հրապարակը։ 
Այս իրադարձութիւններուն յաջորդեց պարէտային ժամը եւ բանակային ստորաբաժանումներուն մուտքը մայրաքաղաք: 
Ողբերգական բախումներու հետեւանքով զոհուեցաւ 10 մարդ։ 
2018 թուականին արդէն վարչապետ Նիկոլ Փաշինեանի իշխանութեան օրօք ողբերգական իրադարձութիւններուն վերաբերեալ քրէական գործ յարուցուեցաւ ՀՀ երկրորդ նախագահ Ռոպերթ Քոչարեանի, ՀՀ Պաշտպանութեան նախկին նախարար Միքայէլ Յարութիւնեանի եւ ՀԱՊԿ գլխաւոր քարտուղար Եուրի Խաչատուրովի նկատմամբ՝ այլ անձանց հետ նախնական համաձայնութեամբ ՀՀ սահմանադրական կարգը տապալելու մեղադրանքով։
Գերեվարուած 6 հայ զինծառայողներ սահմանի կահաւորման եւ ականապատման աշխատանքներ կը կատարէին. Նիկոլ Փաշինեան
Վարչապետի պաշտօնակատար Նիկոլ Փաշինեանը կառավարութեան նիստին յայտնեց, որ Գեղարքունիքի մարզի սահմանային հատուածէն գերեվարուած 6 հայ զինծառայող կը կատարէին պետական սահմանի կահաւորման եւ ականապատման աշխատանքներ.
«Այսինքն՝ ատոնք կատարուած են ոչ թէ խոտորման նպատակաւ, այլ ականապատում կատարուած է, զուգահեռաբար տեղադրուած են զգուշացնող նշաններ՝ տարածքը ականապատ ըլլալու մասին», - ըսաւ Փաշինեանը։ 
Նիկոլ Փաշինեանի խօսքով՝ այս գործողութիւնները իրականացուած են սահմանին պաշտպանութեան մակարդակը բարձրացնելու նպատակաւ։ 
Ան ըսաւ, որ զինծառայողներու գերեվարման հանգամանքները դեռ պէտք է պարզուին.
«Մէկ բան յստակ է. ատիկա, ըստ էութեան, գերեվարում չէ, այլ տեղի ունեցած է մեր զինծառայողներու առեւանգում ՀՀ տարածքէն։ 
Այս գործընթացները տեղի կ'ունենան այն պատճառով, որ ոմանք կ'ուզեն այնպէս ընել, որ մենք համակերպինք մեր տարածքին մէջ ազրպէյճանական ուժերու ներկայութեան հետ,զոր չի կրնար տեղի ունենալ», - ըսաւ ան։
Ըստ վարչապետի պաշտօնակատարին՝ զինծառայողները ունեցած են չափագիտական, սահմանի կահաւորման խնդիր, որ շարունակաբար տեղի կ'ունենայ սահմանի երկարութեամբ։ 
Փաշինեանը ընդգծեց, որ այս հարցը պէտք չէ օգտագործուի ներքաղաքական նպատակներով. 
«Պէտք է դատապարտել այս իրավիճակը բանակի եւ զինուած ուժերու դէմ օգտագործելու բոլոր փորձերը, որովհետեւ զինծառայողներն ու բանակը կը կատարեն Հայաստանի սահմանները պահպանելու, պաշտպանելու իրենց գործառոյթը», - ըսաւ Փաշինեանը:
Նիկոլ Փաշինեանի խօսքով՝ պէտք է օգտագործուին բոլոր, ներառեալ՝ միջազգային լծակները՝ իրադրութիւնը կարգաւորելու համար:
64 հաղորդում եւ 1 քրէական գործ. ՀՀ դատախազութիւնը ամփոփած է ժամը 13.00-ի դրութեամբ ունեցած տուեալները
ՀՀ Գլխաւոր դատախազութեան ստեղծուած աշխատանքային խումբը ամփոփած է ՀՀ Ազգային ժողովի արտահերթ ընտրութիւններուն քուէարկութեան օրը՝ յունիս 20-ին, ժամը 08.00-էն մինչեւ 13.00-ի ժամանակահատուածը առերեւոյթ կատարուած ընտրական յանցաւոր իրաւախախտումներուն մասին ստացուած ահազանգերու, հաղորդումներու քննարկման եւ ատոնցմով ընթացքներու ապահովման ուղղուած աշխատանքներու արդիւնքները: 
«Արմէնփրէս»-ի հաղորդմամբ՝ ՀՀ Դատախազութիւնը կը տեղեկացնէ, որ նշուած ժամանակահատուածին մէջ ընթացք տրուած է ստացուած եւ նախնական ուսումնասիրուած ընդհանուր 64 հաղորդման եւ ահազանգի, որոնցմէ՝ 11-ը եղած է մամլոյ հրապարակում, 28-ը՝ ֆիզիքական անձանց կողմէ, ներառեալ նաեւ ՀՀ Դատախազութենէն ներս առանձնացուած թէժ գծի միջոցաւ ստացուած հաղորդում, 2-ը՝ ընկերային ցանցերու վրայ քաղաքացիներու կողմէ կատարուած գրառում, 23-ը՝ Ոստիկանութեան աշխատակիցի կողմէ զեկուցագրերով ստացուած 23 ներգործող տուեալներ:
Իսրայէլի Եաֆա քաղաքին մէջ բացուած է դասարան մը, ուր կարելի է հայերէն սորվիլ
Իսրայէլահայերուն ջանքերով Եաֆա քաղաքին մէջ բացուած է հայերէնի ուսուցման կեդրոն մը, ուր աշակերտները կրնան սորվիլ արեւմտահայերէն եւ արեւելահայերէն։ 
Եաֆայի հայ համայնքի ներկայացուցիչ, կեդրոնի հիմնադիր Քրիստինէ Մովսիսեանը ոգեւորուած է իրադարձութեամբ։ 
Անոր խօսքով՝ ասիկա առիթ կը հանդիսանայ ա՛լ աւելի համախմբուելու։
«Ունինք 8-15 տարեկան ու 15-60 տարեկան աշակերտներ։ 
Անոնք կ’ուզեն սորվիլ մեր տառերը, գրականութիւնը, ծանօթանալ տօներուն։ 
Մենք Իսրայէլի մէջ շատ քիչ ենք հայերով, նաեւ ցրուած ենք։ 
Սկսանք մտածելու՝ ի՛նչ ընենք, որ այստեղ մէկ ընտանիք դառնանք։ 
Ամէն տեղ, ուր հայ մը գտնեմ, տուեալները կը վերցնեմ ու կը հրաւիրեմ դասերուն։ 
Անոնք մեծ սիրով կու գան։ 
Այբբենարան մը տպած ենք, կը բանանք գիրքերն ու կը սկսինք սորվելու»,- «Հայերն այսօրի» հետ զրոյցի ընթացքին ըսաւ կեդրոնի հիմնադիրը։
Քրիստինէ Մովսիսեանի խօսքով՝ ուսուցիչները Հայաստանի մէջ կրթուած, գրագէտ մասնագէտներ են։ 
Դասերը կ’իրականացուին տեղւոյն հայկական եկեղեցւոյ մէջ։
«Իմ աղջիկս 11 տարեկան է, կը հասկնայ հայերէն, բայց կը դժուարանայ խօսելու մէջ։ 
Ան ալ կը յաճախէ դասերուն, արդէն իսկ ունի տնային պարտականութիւններ։  
Աքաղաղ բառը կը սորվէինք, զարմացած էր, թէ այդ ի՛նչ բառ է։ 
Դասարանի բացման նախօրէին ամէն ինչ պատրաստած ու դասաւորած էինք։  
Բարի գալուստ գրած էինք։ 
Բացման օրը ես ալ ինքզինքս զգացի ինչպէս առաջին դասարանցի, երբ տակաւին Հայաստան էի»,- ըսաւ ան։
Քրիստինէ Մովսիսեանը վստահ է՝ հայերէնի պահպանումը եւ համախմբումը սփիւռքի մէջ կը սկսի դպրոցէն ու դաստիարակութենէն։ 
Երեխաները պէտք է իմանան եւ սիրեն հայերէնը, հայկական տօներն ու աւանդոյթները։
ՊՆ-էն ներս պատերազմի ընթացքը քննող յանձնաժողով մը ստեղծուած է. ԳՇ պետ
ԶՈՒ ԳՇ պետ Արտակ Դաւթեանը յայտարարեց, որ Պաշտպանութեան նախարարի հրամանով յանձնաժողով մը ստեղծուած է, որ պիտի քննէ Արցախեան վերջին պատերազմին ընթացքը։ 
Դասալքութիւններու եւ միւս խնդիրներով բաւականին մեծ թիւով քրէական գործեր յարուցուած են։ 
Անդրադառնալով Շուշիի եւ Հատրութի հակառակորդի վերահսկողութեան տակ անցնելու հարցին՝ Դաւթեանը ըսած է, որ կ'ուսումնասիրեն, չի կարծեր, որ հարցին կարճ ժամկէտի մէջ պիտի կարենան վերջնական պատասխան մը տալ։
«Իւրաքանչիւր դրուագի, մեղադրանքի ետեւը կանգնած են կենդանի մարդիկ, կամ մեր զինծառայողները, ովքեր կամ պէտք է պատասխանատուութիւն կրեն, կամ պէտք է այսպիսի մեղադրանքը մերկապարանոց չըսուի։ 
Ինքնանպատակ չէ ոեւէ մէկը մեղադրել։ 
Պիտի ուսումնասիրենք բոլոր թերութիւններն ու բացերը, եւ ըստ այդմ պիտի ներկայացնենք համապատասխան որոշումներ։ 
Վերջնական եզրակացութիւն եւ կարծիք ձեւաւորուած չէ», - ըսած է Արտակ Դաւթեանը։
Ձեւաւորուած է Ֆրանսայէն Հայաստան ուղարկուող մարդասիրական օգնութիւնը համակարգող յանձնախումբ
Ելիսէեան պալատի հրաւէրով նոյեմբեր 12-ին Ֆրանսայի նախագահ Էմանուէլ Մաքրոնի հետ հանդիպման հրաւիրուած էին ֆրանսայի մէջ գործող տարբեր հայկական բարեգործական կազմակերպութիւններու ներկայացուցիչները։ 
Այնտեղ էին նաեւ «Ազնաւուր» հիմնադրամի հիմնադիր Նիքոլա Ազնաւուրը եւ գործադիր տնօրէն Քրիստինա Ազնաւուրը։ 
Հանդիպման հիմնական նպատակն էր նախագահին կողմէ վերահաստատել մարդասիրական օգնութիւն տրամադրելու պատրաստակամութիւնը։ 
Աշխատանքներու համակարգման համար որոշուած է ստեղծել յանձնախումբ մը, որուն կազմին մէջ են «Ազնաւուր» հիմնադրամը, ֆրանսայի հայկական հիմնադրամը, Հայկական բարեգործական ընդհանուր միութիւնը։
«Յանձնախումբը բազմաթիւ հանդիպումներ կրցած է գումարել եւ, տեղեկանալով Հայաստանի մէջ իրադրութեան մանրամասներուն, արդէն կրնայ համապատասխան տեղեկութիւնը իր ցանցի միջոցաւ տարածել Ֆրանսայի մէջ՝ իր գործընկերներուն շրջանակէն ներս»,- «Հայերն այսօրի» հետ զրոյցի ընթացքին ըսաւ «Ազնաւուր» հիմնադրամի փոխտնօրէն Կարինէ Էվոյեանը։
Յառաջիկայ շրջանին յանձնախումբը  պիտի շարունակէ կազմակերպել Ֆրանսայէն Հայաստան ուղարկուող օգնութիւնը՝ տեղահանուած, Արցախ վերադարձած ընտանիքներուն աջակցելու եւ Արցախի մէջ ենթակառուցուածքները վերականգնելու համար։
«Մենք սերտ կը համագործակցինք շարք մը միջազգային կազմակերպութիւններու հետ։ 
Յանձնախումբին աշխատանքին առաջին քայլը այս ընթացքին մարդասիրական օգնութեան առաջին խմբաքանակի կազմակերպումն է։ 
Նոյեմբերի վերջին օրերուն կը սպասենք արդէն առաջին օդանաւի ժամանումը»,- նշեց ան։
Կարինէ Էվոյեանը կոչ կ’ուղղէ բոլոր անհատներուն եւ այլ կազմակերպութիւններուն, որոնք եւս կ’աշխատին մարդասիրական օգնութիւն տրամադրելու ուղղութեամբ՝ միանալու յանձնախումբին, քանի որ այժմ անհրաժեշտ է շատ աւելի մեծ ջանքեր ի գործ դնել։
Պայմանագրային զինծառայող մը մառախուղի պատճառաւ յայտնուած է Ազրպէյճանի ԶՈՒ վերահսկողութեան տակ գտնուող տարածքէն ներս. ՊՆ
ՀՀ Պաշտպանութեան նախարարութիւնը կը յայտնէ, որ յունիս 8-ին, ՀՀ ԶՈՒ N զօրամասի պայմանագրային զինծառայող մը, շարքային Ա. Քաթանեանը, մառախուղի պատճառաւ ապակողմնորոշուելով տեղուանքին մէջ, յայտնուած է Ազրպէյճանի ԶՈՒ վերահսկողութեան տակ գտնուող տարածքէն ներս։
ՊՆ-ը կը հերքէ Ազրպէյճանի պաշտպանութեան նախարարութեան տարածած Ա. Քաթանեանի՝ խոտորող ըլլալու մասին յայտարարութիւնը։
Սիւնիքի մէջ տեղի ունեցած միջադէպին առնչութեամբ քրէական գործ յարուցուած էՀՀ վարչապետ Նիկոլ Փաշինեանը Սիւնիքի մարզպետարանէն ներս խորհրդակցութեան նիստ իրականացուցած է։ 
Ան անդրադարձած է իր այցելութեան ընթացքին տեղի ունեցած միջադէպին։
«Տեղի ունեցած է օրէնքի խախտում եւ կ՚ակնկալեմ, որ իրաւապահ մարմինները յստակ եւ կոշտ կերպով արձագանգեն։ 
Կարելի չէ թոյլ տալ, որ Հայաստանի մէջ անպատժելիութեան մթնոլորտ ստեղծուի», - ըսած է վարչապետը։
Վարչապետը յայտարարած է, որ 44-օրեայ պատերազմէն ետք Սիւնիքի մարզին շուրջ անվտանգային իրավիճակի փոփոխութիւն կայ, որ աւելի կը սրուի Ազրպէյճանի ղեկավարութեան սադրիչ, անկանոն եւ հակասական յայտարարութիւններով.
«Մէկ կողմէն Ազրպէյճանի ղեկավարութիւնը կը յայտարարէ, թէ Հայաստանի նկատմամբ տարածքային պահանջներ եւ ակնկալիքներ չունի, միւս կողմէն՝ կը յայտարարէ ուժով Զանգեզուրի միջանցք բանալու մասին։ 
Այսօր ալ Ազրպէյճանի ԱԳՆ-ը ստիպուած էր հերքել Ազրպէյճանի ղեկավարին՝ ըսելով, որ խօսք չկայ Հայաստանի տարածքին նկատմամբ ոտնձգութիւններու վերաբերեալ։ 
Այնուամենայնիւ իմ գնահատականս այն է, որ այդ յայտարարութիւնները սադրիչ են եւ պէտք է արժանանան պատշաճ ուշադրութեան եւ հակազդեցութեան, ներառեալ՝ միջազգային հարթակներուն վրայ մեր երկրի դիւանագիտական առաքելութիւններուն կողմէ», - ըսաւ վարչապետը։ 
Նիկոլ Փաշինեանն ընդգծեց, որ նոյեմբեր 9-ի յայտարարութեան մէջ «Զանգեզուր», «Սիւնիք» եւ «միջանցք» արտայայտութիւններ չկան։ 
Խօսքը տարածաշրջանային հաղորդակցութիւններուն մասին է, որ մեկնաբանուած ու արձանագրուած է յունուար 11-ի մոսկովեան յայտարարութեամբ։
«Եթէ Ազրպէյճանը կը խօսի Զանգեզուրի միջանցքի մասին, ուրեմն այդ նոյն տրամաբանութեամբ Հայաստանը կրնայ խօսիլ Նախիջեւանի միջանցքի մասին, հիւսիս-ատրբեճանական միջանցքի մասին, որովհետեւ Ազրպէյճանը, ըստ այդ պայմանաւորուածութեան եւ գրաւոր հրապարակուած փաստաթուղթերու, կրնայ ստանալ միայն այնպիսի «միջանցք», ինչպէս Հայաստանը կը ստանայ Ազրպէյճանի տարածքով, ներառեալ՝ Նախիջեւանի տարածքով», - նշեց վարչապետը։
Անդրադառնալով Սիւնիքի սահմանագիծին շուրջ ստեղծուած քննարկումներուն՝ վարչապետն ըսաւ, որ ՀՀ սահմաններուն անվտանգութիւնը պէտք է բարձրացնել։ 
ՀՀ-ի մէջ արդեն սկսած է ԶՈՒ բարեփոխումներու լայնածաւալ ծրագիրը, որ կ՚իրականացուի ՌԴ-ի հետ.
«Պէտք է այդ ծրագիրը իրականացնելու եւ բարեփոխումներու ընթացքին հաշուի նստինք այն բոլոր իրողութիւններուն հետ, որոնց առերեսուած ենք 44-օրեայ պատերազմի ընթացքին։
Այո՛, պէտք է զօրանանք, պէտք է ունենանք այնպիսի բանակ մը, որ արժանի դաշնակից մը ըլլայ, ՀՀ անվտանգութեան եւ տարածքային ամբողջականութեան հիմնական երաշխաւորը։ 
Այդ ճանապարհին ՀՀ-ին որեւէ մէկը չի կրնար կեցնել», - յայտարարեց վարչապետը։
Սիւնիքի ընկերատնտեսական հարցերը կառավարութեան ուշադրութեան կեդրոնին են։ 
Սիւնիքի հարցերով զբաղող աշխատանքային խումբ մը ստեղծուած է։ 
Անկախութենէն ի վեր Սիւնիքի Շուռնուխ համայնքին մէջ առաջին անգամ ըլլալով բնակարանաշինութեան ծրագիր կ՚իրականացուի։
Խաչատուրեան քոյրերուն հօր նկատմամբ քրէական գործ յարուցուած է
ՌԴ Քննչական կոմիտէն քրէական գործ յարուցած է Միխայիլ Խաչատուրեանի նկատմամբ, որու սպանութեան մէջ մեղադրուած են իր դուստրերը: 
Այդ մասին «ՌԻԱ Նովոսթիին» յայտնած է գործընթացին մասնակցող փաստաբաններէն մէկը:
Փաստաբանին խօսքով՝ Խաչատուրեանին դէմ քրէական գործ յարուցուած է «Սեռական բնոյթի բռնի գործողութիւններ», «Սեռական բնոյթի գործողութիւններու հարկադրանք» եւ «Խոշտանգում» յօդուածներով:
Տուժող կողմին փաստաբանները եւ Խաչատուրեան քոյրերը «Gazeta.Ru»-ին յայտնած են, որ իրենք քրէական գործ յարուցելու պաշտօնական որոշում չեն ստացած: 
Այնուամենայնիւ, փաստաբան Ալեքսէյ Լիփցերը նշած է, որ այս պարագային Խաչատուրեան քոյրերը կը դառնան բռնութեան զոհեր:
«Յուսով ենք, որ քննութիւնը եւս մէկ անգամ կ’ապացուցէ, որ Միխայիլ Խաչատուրեանը կատարած է այդ յանցագործութիւնները», - ըսած է ան:
Անկախ փաստաբան Մաքսիմ Քալինովն ալ կը կարծէ, որ Միխայիլ Խաչատուրեանի յետմահու դատապարտումի պարագային իր դուստրերը կրնան յոյս ունենալ պատիժի մեղմացումի նկատմամբ: 
Ըստ անոր՝ մինչեւ այս, աղջիկներուն համար նախատեսուած էր պատիժ՝ 8-էն 20 տարի կամ ցմահ ազատազրկում: 
«Ասիկա կրնայ էական ազդեցութիւն ունենալ իրենց գործին վրայ, եթէ ապացուցուի սեռական բռնութիւնը: 
Անոնց նկատմամբ կը կիրառուի մեղմացնող հանգամանքներու լրացուցիչ կէտ՝ տուժողին անբարոյ պահուածքին առնչութեամբ», - նկատած է փաստաբանը:
Հաշուի առնելով այս հանագամանքները՝ Ռուսիոյ Դաշնապետութեան Քրէական օրէնսգրքի 62-րդ յօդուածին համաձայն՝ դատարանը կրնայ նշանակել առաւելագոյն պատիժին երկու երրորդը` 14 տարի: 
Եթէ ​​զոհի անբարոյական վարքին մասին յօդուած աւելցուի, ապա իրենց պատիժը կրնայ մեղմանալ մինչեւ 8 տարի: 
Յիշեցնենք, որ յանցագործութիւնը տեղի ունեցած է 2018 թուականի յուլիս 27-ի երեկոյեան: 
Մոսկովի հիւսիսը գտնուող բնակելի շէնքի մը մուտքին մօտ յայտնաբերուած է 57-ամեայ Միխայիլ Խաչատուրեանի դին՝ վիզին եւ կրծքավանդակի հատուածներուն վրայ դանակի բազմաթիւ հարուածներով: 
Անոր երեք դուստրերը կալանաւորուած են՝ որպէս գլխաւոր կասկածեալներ: 
Աղջիկներուն փաստաբանները կը պնդեն, որ իրենք այդ արարքը գործած են ինքնապաշտպանութեան նպատակաւ: 
Յանցագործութեան պահուն քոյրերը 19, 18 եւ 17 տարեկան էին:
Յետագային, հարցաքննութիւններու ընթացքին, անոնք խոստովանած են սպանութիւնը՝ իրենց գործողութիւնները՝ բացատրելով հօր հետ ունեցած իրենց «թշնամական յարաբերութիւնները», որոնք, ըստ աղջիկներուն, երկար ժամանակ իրենց պատճառած են «բարոյական տառապանքներ»:
Աղբիւրը՝ m.gazeta.ru
Երուսաղէմի մէջ հայ հոգեւորականի մը վրայ յարձակման դէպքով քրէական գործ յարուցուած է. գողցած են Հայր Արբակին հեռաձայնը
Երուսաղէմի մէջ հայ հոգեւորականի մը վրայ յարձակման մասին որոշ մանրամասնութիւններ յայտնած է Սրբոց Յակոբեանց վանքի անդամ՝ տէր Տիրան աբեղայ Յակոբեանը։ 
Անոր խօսքով՝ յարձակումը տեղի ունեցած է մայիս 17-ի կէսգիշերին, երբ խումբ մը հրեաներ, տեսնելով անոնց, յարձակած են եւ սկսած են հայհոյել. 
«Միասին Սուրբ Յարութեան տաճար կ'իջնէինք ծառայութեան։ 
Մեզ տեսնելով՝ սկսան հայհոյել եբրայերէնով եւ ռուսերէնով՝ «մա՛հ հայերուն», «ազերիները ձեզի լաւ ըրին՝ սպանեցին», «ձեզի պիտի սպանենք ձեր Եշուային պէս», «մա՛հ քրիստոնեաներուն»։ 
Երբ ըսի՝ ոստիկանութիւն պիտի դիմեմ՝ պատասխանեցին՝ «մենք ոստիկաններուն ..... ունինք, ոստիկաններուն առջեւ ձեզ կը ծեծենք», - պատմած է հոգեւորականը։
Անոր խօսքով՝ առաջին հարուածը ինքը ստացած է, յետոյ, երբ Հայր Արբակը փորձած է զինք պաշտպանել, զինք նոյնպէս հարուածած են եւ երեքով յարձակած են Հայր Արբակին վրայ։ 
Որմէ ետք ոստիկաններուն կանչած են, որոնք անմիջապէս հասած եւ չորս հոգիին ձեռբակալած են։
«Դէպքէն ետք ոստիկանատուն կանչեցի վանքի աւագ թարգման՝ Հայր Վազգէնին, ով անմիջապէս եկաւ եւ հիւանդակառքով Հայր Արբակին հետ հիւանդանոց ուղեկցեցաւ։ 
Հետազօտութիւններէն ետք Հայր Արբակին դուրս գրած են», - ըսաւ Հայր Տիրանը։ 
Դէպքին առնչութեամբ յարուցուած է քրէական գործ։ 
Երուսաղէմի հայոց պատրիարքը եւս խօսած է ոստիկանութեան ներկայացուցիչներուն հետ եւ յայտնած է, որ քրէական գործը իր հսկողութեան տակ է։ 
Հայր Տիրանը յայտնած է, որ հրեաները նաեւ գողցած են Հայր Արբակին հեռաձայնը։
Պատմական մրցանիշ մը. ապրիլին հարկային եկամուտները կազմած են 180 միլիառ դրամ
Ապրիլին հարկային եկամուտները կազմած են մօտ 180 միլիառ դրամ։ 
Վարչապետի պաշտօնակատար Նիկոլ Փաշինեանը ըսաւ, որ ասիկա մէկ ամսուայ համար հարկային եկամուտներու պատմական մրցանիշ է։
«Ըստ էութեան՝ արդարացուած է անցեալին կայացուցած մեր որոշումը եւ դժուար ժամանակներուն մենք հնարաւորութիւն տուած ենք, որպէսզի այն գումարը, որ պէտք է գործարարութիւնը վճարէր, ըստ էութեան, իրմէ օտարէր, մնայ շրջանառութեան մէջ եւ օգնէ ճգնաժամի պայմաններուն մէջ աւելի բարենպաստ վիճակի մէջ գտնուելու», - ըսաւ Փաշինեանը։
Նիկոլ Փաշինեանը նաեւ նշեց, որ կառավարութիւնը վերջին երեք տարիներու ընթացքին մօտ 200 միլիառ դրամ վերադարձուցած է գործարարութեան: 
Անոր խօսքով՝ ապրիլի տուեալներով պատմական նուազագոյնի հասած է պարտքը։
«Հայաստանի մէջ պատմականօրէն միշտ խնդրայարոյց եղած է աւելցուած արժէքի հարկի վերադարձի գործընթացը: 
Կուտակուած եղած են հարիւր միլիառաւոր դրամներու պարտքեր, անյոյս պարտքեր ու նաեւ կ՚ուզեմ ըսել, որ ապրիլի դրութեամբ մենք գործարարութեան հարկերու վերադարձման գծով ունինք պարտքերու պատմական նուազագոյն ցուցանիշ, այսինքն՝ ապրիլի դրութեամբ պարտքը կազմած է 67.4 միլիառ դրամ, ընդ որում՝ մենք գերազանցած ենք մեր իսկ մրցանիշը», - ըսաւ վարչապետի պաշտօնակատարը։
Այսուհետեւ այն քաղաքացիները, որոնք կ՚ունենան պատուաստման կանաչ անձնագիր, կրնան Հայաստան գալ՝ առանց լրացուցիչ ՊՇՌ քննութենէ անցնելու.
«Եթէ անձը ունի որոշակի ախտանշաններ, ապա ան ենթակայ է հիւանդանոց տեղափոխուելու, եթէ չունի որեւէ ախտանշան, այլ ուղղակի կը հրաժարի ՊՇՌ քննութենէ անցնելէ եւ չունի պատուաստուած ըլլալու մասին հաւաստագիր, ապա անոր նկատմամբ կը կիրառուի մեկուսացման կարգը», - ըսաւ Անահիտ Աւանէսեանը։
Նիկոլ Փաշինեանն ալ արձանագրեց, որ Հայաստանի մէջ թագաժահրի երրորդ ալիքը արդէն կայունացման որոշակի նշաններ ցոյց կու տայ.
«Մենք հիմա կը մտածենք նաեւ, որ պատուաստում իրականացուցած սպասարկման ոլորտի համար՝ հիւրանոցներ, ճաշարաններ եւ այլն, թողարկենք պետական յատուկ տարբերանշաններ, որ մուտքերուն մօտ փակցուած ըլլան, որպէսզի զբօսաշրջիկները վստահ ըլլան, որ աշխատակազմին մեծ մասը պատուաստուած է եւ անոնք հանգիստ կարենան օգտուիլ այդ ճաշարանի ծառայութենէն առանց մտավախութիւն ունենալու թագաժահրով վարակուելու մասին», - յաւելեց Փաշինեանը։
Փոխվարչապետի պաշտօնակատար Տիգրան Աւինեանն ալ ընդգծեց, որ թագաժահրը վերջնականապէս յաղթահարելու հնարաւորութիւն կայ եւ քաղաքացիներուն կոչ ուղղեց՝ պատուաստուելու.
«Մենք մեր օրինակով նաեւ ցոյց տուած ենք, որ դեռեւս ողջ ենք պատուաստուելէ ետք, եւ որեւէ վտանգ չկայ», - ըսաւ ան։
Համաշխարհային դրամատունը 3 միլիոն 718 հազարի չափով գումար պիտի տրամադրէ կառավարութեան՝ ընկերային աջակցութեան 4 միջոցառում ֆինանսաւորելու համար։
«Մասնաւորապէս 68 հազար դրամներու ծրագիրը պիտի ֆինանսաւորուի, վարձակալութեան 30-45 հազարական հատուցումները եւ աշխատատեղերու վերաբերեալ ունինք երկու միջոցառում», - ըսաւ փոխվարչապետի պաշտօնակատար Մհեր Գրիգորեանը։
Կառավարութիւնը Կրթութեան, գիտութեան, մշակոյթի եւ մարմնակրթութեան նախարարութեան 2021 թուականի պիւտճէն աւելցուց 2 միլիառ 942 միլիոն դրամով։ 
Նախագծով տարբեր մարզերու մէջ պիտի կառուցուին օրինակելի ժամանակակից դպրոցներ եւ մանկապարտէզներ։
«Կ՚ուզեմ յատուկ նշել, որ բոլոր դպրոցներէն ներս նախատեսուած են ապաստարաններ, եւ կ՚ենթադրուի, որ այս դպրոցները նաեւ դառնան համայնքային կեդրոններ՝ մշակութային, մարմնակրթական», - ըսաւ ԿԳՄՍ նախարարը։
Նիկոլ Փաշինեանը ընդգծեց, որ այսպիսով կառավարութիւնը կը շարունակէ կրթութեան ոլորտէն ներս իրականացուող խորքային բարեփոխումները։
Պրիւքսէլի մէջ նախատեսուած է Փաշինեանի, Ալիեւի եւ Միշէլի միջեւ եռակողմ հանդիպումը
Պրիւքսէլի մէջ օգոստոս 31-ին նախատեսուած է Հայաստանի վարչապետ Նիկոլ Փաշինեանի, Ազրպէյճանի նախագահ Իլհամ Ալիեւի եւ Եւրոպական խորհուրդի նախագահ Շառլ Միշէլի միջեւ եռակողմ հանդիպումը:
Պոլսոյ մէջ հոգեհանգստեան կարգ տեղի պիտի ունենայ՝ ի յիշատակ «Սուրմալու» առեւտուրի կեդրոնի պայթումի զոհերուն
Նախագահութեամբ Պոլսոյ հայոց պատրիարք Սահակ Արքեպիսկոպոս Մաշալեանի, օգոստոս 21-ին Պոլսոյ մէջ տեղի պիտի ունենայ հոգեհանգստեան կարգ` ի յիշատակ «Սուրմալու» առեւտուրի կեդրոնի վթարի զոհերու յիշատակին, եւ աղօթք՝ վիրաւորներու շուտափոյթ ապաքինման համար:
Պոլսոյ հայոց պատրիարքը օգոստոս 16-ին ցաւակցութիւն յայտնած է Գարեգին Երկրորդ Ամենայն հայոց կաթողիկոսին՝ «Սուրմալու» առեւտուրի կեդրոնէն ներս տեղի ունեցած պայթումին առնչութեամբ:
Կլանտէլի մէջ պիտի կառուցուի հայոց պատմութեանն ու հայկական մշակոյթին նուիրուած թանգարան մը
Կլանտէլի մէջ հայոց պատմութեան ու հայկական մշակոյթի թանգարանի շինարարութիւնը սկիզբ պիտի առնէ յուլիս 11-ին։ 
«San Fernando Valley Business Journal»-ի փոխանցմամբ՝ աւելի քան եօթ տարի տեւած նախապատրաստական աշխատանքներէն ետք հայ-ամերիկեան թանգարանի երկյարկանի, 50 հազար քառակուսի տարածքով ժամանակակից կառոյցը վեր պիտի խոյանայ Կլանտէլի Կեդրոնական զբօսայգիէն ներս:
Շուտով զբօսայգիի արդիականացման վրայ պիտի ծախսուի 18.5 միլիոն տոլար: 
Նախագծի հեղինակը Կլանտէլի «Alajajian Marcoosi Architects» ճարտարապետական ընկերութիւնն է: 
Կառոյցի՝ ժայռ յիշեցնող ժամանակակից արտաքին տեսքը համահունչ է քարքարոտ Հայաստանին:
Թանգարան՝ ճաշարանէն ներս. «Ճաշակ»-ը Պոլսոյ խոհանոցն ու Արա Կիւլէրի գործերը մէկտեղուած է մէկ յարկի տակՊոլսոյ հեքիաթը Երեւան բերելու համար եկաւ հայրենիք, հաստատուեցաւ այստեղ եւ որոշեց՝ Պոլսոյ ճաշատեսակներն ու Արա Կիւլէրի լուսանկարները մէկտեղել մէկ յարկի տակ։ 
Այդպէս Տայք Միրիճանեանը Երեւանի կեդրոնը բացաւ «Ճաշակ» ճաշարանը։
Հայկական խոհանոցն է, Պոլսոյ խոհանոցը՝ պոլիսեան ոճով, ես կը ցանկայի «Ճաշ»-ը բերել Հայաստան: 
2013-ին Արային հետ եկանք Հայաստան, տեղի ունեցաւ իր ցուցահանդէսը, եւ ցանկացինք փոքրիկ թանգարան մը բանալ այստեղ:
«Ճաշ»-ը եւ Արա Կիւլէրի (Ա.Կ.) միացան եւ եղաւ Ճաշակ: 
Միեւնոյնատեն «ակ»-ը աղբիւրն է եւ աչքն է, Կիւլէրն ալ «Կոստանդնուպոլսոյ աչքն» է:
Աշխարհահռչակ պոլսահայ լուսանկարիչ-լրագրող Արա Կիւլէրին հետ Տայքը ծանօթացաւ Պոլսոյ Մխիթարեան վարժարանէն ներս: 
Անոնք դարձան լաւ ընկերներ եւ որոշեցին հայրենիքի մէջ ստեղծել իրենց գործը: 
Տայքին կարծիքով՝ կեանքին մէջ կարեւորն այն է, որ իւրաքանչիւր ազգ ունենայ իր ձեռագիրը, սերունդները խօսին եւ ճանչնան հայը իր գործին շնորհիւ:
Մշակութային տան պէս բան մը կը ցանկայի դարձնել, Պոլիսը իրեն յատուկ սեղանի եւ ուտեստներու ոճը ունի, աւելի մօտ է արեւմտեան եւ միջերկրածովեան ոճերուն՝ ձկնեղէն, մսեղէն, եւ ձիթապտղի իւղով ճաշատեսակները աւելի շատ են:
Արա Կիւլէրը կարմիր գինւոյ սիրահար էր, ատիկա է պատճառը, որ ճաշարանին տարբեր անկիւնները ներկայացուած է հայկական գինւոյ մեծ տեսականի, ճաշացանկը կ՚ընդգրկէ տարբեր խոհանոցներու ուտեստներ՝ ծովամթերքէն մինչեւ հայկական խորոված: 
Պոլսահայ գործարարը մտածած է նաեւ երիտասարդներուն մասին, ճաշարանին կից հիմնած է փապ-գարեջրատուն մը:
Մի քանի շարք պատրաստած եմ, մէկը պոլիսեան է՝ առանց երկար փնտռելու, ճաշացանկին վրայ կրնան մարդիկ ասոր միջոցաւ հասկնալ Պոլսոյ ոճը, որ փոքրիկ ափսէներով նման է Հալէպի կամ Պէյրութի խոհանոցին, տարբեր համերով ուտեստներ են:
«Ճաշակ»-էն ներս ամէն անկիւն կը յիշեցնէ Պոլիսը, հայերը, անգամ կահոյքը, որ պոլսահայերու տուներուն մէջ էր, հիմա այստեղ է։ 
Տայք Միրիճանեանի խօսքով՝ ասիկա կարծես փոքրիկ աշխարհ մը ըլլայ երեւանի կեդրոնը։
Մենք ալ նոյն կահոյքը ունէինք մեր տան մէջ. բազմոցները, հին աթոռները, հին կահոյքը, տարբեր առարկաներ: 
Ատոնք ամէնը հաւաքած եմ, ցանկացած եմ վերածնունդ տալ իրերուն մեր ճաշարանէն ներս, որպէսզի մեր ոճին մասին կարենանք պատմել թէ՛ երեւանցիներուն, թէ՛ զբօսաշրջիկներուն:
Պոլսոյ հեքիաթը Երեւան բերելու միտքը Տայք Միրիճանեանին յուշեց նոյնինքն Երեւանը։ 
Կ՚ըսէ՝ քաղաքը իր առօրեայով, անցուդարձով ու մարդոցմով կը ձեւաւորէ իւրօրինակ մշակութային միջավայր մը։ 
Ինծի համար այս քաղաքին մէջ ամէնէն հետաքրքրականը մշակութային կեանքն է, շատ տեղեր կան բնութեան գիրկը, բայց մշակոյթը ինծի կ՚ոգեշնչէ, ուրախ եմ, որ Երեւան եմ:
Գործարարին կարծիքով՝ «Ճաշակ»-ը կ՚առանձնանայ բոլոր ճաշարաններէն, այստեղ հիւրերը իրենք-զիրենք կը զգան ինչպէս իրենց տան մէջ: 
Տայք Միրիճանեանը կ՚ընդգծէ՝ հայրենիքի մէջ ապրիլը եւ ստեղծագործելը կարեւոր է ամէն հայու համար:
Հայաստանը Վրաստանի մէջ ունի նոր դեսպան մը
Հայաստանի նախագահ Վահագն Խաչատուրեանի հրամանագրով՝ Ռուբէն Սադոյեանը հետ կանչուած է Վրաստանի մէջ Հայաստանի դեսպանի պաշտօնէն:
Նախագահին մէկ այլ հրամանագրով՝ Վրաստանի մէջ Հայաստանի դեսպան նշանակուած է Աշոտ Սմբատեանը:
«Հայաստան» համահայկական հիմնադրամին կողմէ կառավարութեան փոխանցուած գումարին վերաբերեալ հաշուետուութիւն կը պատրաստուի
Մարտ 15-ին տեղի ունեցաւ «Հայաստան» համահայկական հիմնադրամի հոգաբարձուներու խորհուրդին արտահերթ նիստը, որու ընթացքին քննարկուեցաւ Արցախեան վերջին պատերազմի ընթացքին հիմնադրամին կատարած աշխատանքը։ 
«Հայաստան» համահայկական հիմնադրամի հոգաբարձուներու խորհուրդի անդամ Պետրոս Թերզեանը «Լուրերուն» յայտնած է, որ հիմնականին մէջ քննարկուած է հիմնադրամին կողմէ ՀՀ կառավարութեան փոխանցուած գումարին հարցը, որ պէտք է օգտագործուէր ենթակառուցուածքային, ընկերային եւ առողջապահական բնագաւառներէն ներս։
«Զեկուցում ստացանք վարչապետէն, բացատրութիւններ՝ Ելեւմտական նախարարութենէն։ 
Այդ նիւթը տակաւին կը քննարկուի, որովհետեւ ասիկա մեզի համար շատ կարեւոր է։ 
Հիմնադրամին օրէնքներէն մէկն այն է, որ հաշուետուութիւնները կատարուին վերահսկիչ մարմնի կողմէ, երբ վերջնական քննութիւնները կատարուին, այդ պահուն մեզի համար հարցը փակուած կ’ըլլայ։ 
Ասիկա մեր գործելակերպն է, թող որեւէ մէկը չկարծէ, թէ ասիկա յատուկ ուղղուած է կառավարութեան», - ըսաւ Թերզեանը։
Պետրոս Թերզեանին խօսքով՝ հիմնադրամին եւ ՀՀ կառավարութեան միջեւ 9 պայմանագիր կնքուած է, որմով յստակօրէն նշուած է՝ եթէ կայ որոշ չափով գումար, որ չէ ծախսուած, ապա պէտք է վերադարձուի հիմնադրամին։ 
Ըստ անոր՝ ասիկա նոր գործելակերպ չէ, անիկա կիրառուած է հիմնադրամին տասնեակ տարիներու աշխատանքի ընթացքին։
Հիմնադրամի հոգաբարձուներու խորհուրդի անդամն անդրադարձաւ նաեւ այն տեսակէտներուն, ըստ որոնց՝ կառավարութիւնը ամբողջ գումարը պէտք է վերադարձնէ հիմնադրամին։ Թերզեանը նշեց, որ ատիկա պայմանագրի խախտում կը համարուի.
«Այս հարցը անհիմն է։ 
Հոգաբարձուներու խորհուրդին ջախջախիչ մեծամասնութիւնը կողմ քուէարկած էր այս փոխանցումին, որմէ ետք պայմանագիրներ ստորագրուած են, որոնց մեջ նշուած է, որ գումարը նուիրաբերուած է, ասիկա կը նշանակէ, որ կառավարութիւնը պէտք է հաշուետուութիւն ներկայացնէ», - ըսաւ ան։
Նիստի ընթացքին քննարկուած են նաեւ Արցախի աջակցութեան վերաբերող հարցեր. վերակառուցում, քաղաքացիներու օգնութիւն, գիւղատնտեսութեան վերականգնում եւ այլն։ 
Այդ մասին զեկուցած է ԱՀ նախագահ Արայիկ Յարութիւնեանը։ 
Թերզեանի հաւաստմամբ՝ յառաջիկայ օրերուն պիտի յստականան կատարուելիք աշխատանքները։
«Բազմաթիւ ծրագիրներ կ’իրականացուին՝ պատերազմի ընթացքին վիրաւորուած զինուորներուն, զոհուածներու ընտանիքներուն, փախստականներուն եւ այլ խնդիրներու ուղղութեամբ։ 
Յուսով ենք՝ յառաջիկային պիտի կարենանք ունենալ ծրագիրներու յստակ ցանկը եւ ամբողջութեամբ մանրամասնօրէն պիտի հրապարակենք, որպէսզի բոլորը գիտնան՝ գումարը կիրառուած է ըստ նպատակի», - ընդգծեց ան։
Պետրոս Թերզեանին գնահատմամբ՝ «Հայաստան» համահայկական հիմնադրամին հանդէպ հասարակութեան վստահութեան առնչութեամբ անտեղի աղմուկ բարձրացած է, ան պնդեց՝ չխառնել հիմնադրամին աշխատանքը քաղաքական հարցերուն։ 
Ըստ անոր՝ հասարակութիւնը պէտք է գիտակցի հիմնադրամին կարեւորութիւնը եւ համբերատարութեամբ սպասէ մանրամասն հաշուետուութեան։
Հայաստանի մէջ եռօրեայ սուգ է. քաղաքացիները երթով ուղղուեցան Եռաբլուր
Պատերազմի աւարտին 40-րդ օրը Հայաստանի եւ Արցախի մէջ եռօրեայ սուգ յայտարարուեցաւ։ 
Քաղաքացիները Հանրապետութեան հրապարակէն երթով ուղղուեցան «Եռաբլուր» զինուորական պանթէոն։ 
Սգոյ երթը կը գլխաւորէին ՀՀ վարչապետ Նիկոլ Փաշինեանը, օրէնսդիր եւ գործադիր մարմիններու ներկայացուցիչները։
Երթին կը մասնակցէր Սփիւռքի գործոց գլխաւոր յանձնակատար Զարեհ Սինանեանը։ 
Ան «Հայերն այսօրի» հետ զրոյցի ընթացքին ըսաւ, որ օրուան հիմնական խորհուրդն է՝ պատուել զոհուած զինծառայողներուն յիշատակը. «Պիտի յիշենք այն զոհաբերութիւնը, զոր անոնք կատարած են մեզի եւ մեր ապագային համար, եւ յուսով եմ, որ մօտ ապագային ուժ պիտի գտնենք՝ այս սուգէն դուրս գալու համար»։
Սինանեանն ըսաւ, որ պատերազմի ընթացքին սփիւռքի դերակատարումն աննախադէպ էր, եւ այս օրերուն, առաւել քան երբեւէ, սփիւռքի օգնութեան կարիքը կը զգայ հայրենիքը։ 
Ան կոչ ուղղեց՝ համախմբուելու Հայաստանի շուրջ եւ միասնականօրէն յաղթահարելու դժուարութիւնները։
Սգոյ երթին կը մասնակցէր հայրենադարձ Վազգէն Բրուտեանը։ 
Ան տարիներ առաջ Լոս Անճելոսէն Հայաստան տեղափոխուած է. «Ես այստեղ եմ, որովհետեւ կը կարծեմ՝ ամէն մէկս պէտք է խոնարհի թէ՛ զոհուած զինուորներու, եւ թէ՛ անոնց առջեւ, որոնք սահմանին վրայ եղած են ու այժմ վերադարձած են եւ մեզի հետ են»։
Եռաբլուր հասնելէ ետք երթի մասնակիցները ծաղիկներ խոնարհեցան եւ խունկ ծխեցուցին զոհուածներու շիրիմին։
Համացանցային կամուրջ՝ Հայաստանի եւ սփիւռքի միջեւ. հայկական ընկերութիւնները պիտի ծանօթանան միջազգային փորձին
Յատուկ հրամանաշարերու միջոցաւ «3dzook» ընկերութեան յաւելուածին մէջ ներբեռնուած լուսանկարները կը ստանան նկարազարդուած տեսք։ 
Եթէ նախկինին ընկերութեան աշխատակիցները ձեռամբ կը նկարէին եւ կը տպագրէին ստացած պատուէրները, հիմա անիկա կ’իրականացնէ արհեստական բանականութիւնը։
«Մէկ տարի տեւեց մինչեւ պատրաստեցինք այդ հրամանաշարը, սկսանք կիրառելու զայն եւ մեր ուղղուածութիւնը թեքեցինք դէպի ՏԱ ոլորտ» , - ըսավ «3dzook» ընկերութեան համահիմնադիր Ագաթա Բադալեանը։
Որմէ ետք ալ մասնակցեցան «Հայկական համացանցային կամուրջ» ծրագրին եւ յաղթողներէն մէկը ճանչցուեցան։ 
Ծրագիրը կ’իրականացնէ Բարձր արհեստիագիտութեանց արդիւնաբերութեան նախարարութիւնը։
«Իրականացման շրջանակներէն ներս յենուած է գիտական միտքը եւ արհեստագիտական հնարաւորութիւնները, սփիւռքը եւ Հայաստանը։ 
Նպատակն է՝ գիտութեան, արհեստագիտութեան կամուրջներ ստեղծել Հայաստանի եւ ողջ աշխարհի միջեւ՝ սկսած Սիլիկոնեան հովիտէն մինչեւ Սինկափուր եւ արաբական երկիրներ» , - ըսավ ՀՀ ԲԱԱ նախարարի տեղակալ Վիքթորիա Պօղոսեանը։
Յաղթող ընկերութիւնները 15 հատ են, որոնց ընտրած է Սիլիկոնեան հովիտին մէջ ստեղծուած յանձնաժողովը։ 
Ծրագրին դիմելու պահանջները դժուար էին եւ կը համապատասխանէին միջազգային չափանիշներուն.
«7 խումբ հարցեր ունէինք. թէ անձնակազմը քանի՛ հոգիէ բաղկացած է, իւրաքանչիւր անդամ որքանո՛վ ներգրաւուած է տուեալ ծրագրին մէջ եւ շատ կարեւոր հարց էր, թէ յաղթելէ ետք Հայաստանի մէջ ի՛նչ ներդրում պիտի ունենան տնտեսութեան զարգացման համար», - ըսավ ՀՀ ԲԱԱ նախարարի օգնական Ինգա Վարդանեանը։
Յաղթող ընկերութիւնները յունուար 28-ին իրենց արտադրանքը պիտի ներկայացնեն Սիլիկոնեան հովիտի շահադիտական ընկերութիւններուն, ներդրողներուն, սփիւռքահայ մասնագէտներուն։ 
Հաւանութեան արժանացած ընկերութիւնները պիտի ստանան ներդրումներ։ 
Ծրագիրը յառաջիկային նաեւ հնարաւորութիւն կու տայ 45 հայ ձեռներէցի՝ մասնագիտանալու «Տրէյփըրի» համալսարանին եւ Սիլիկոնեան հովիտին մէջ:
Յառաջիկայ 3 տարուան մէջ Արցախի մէջ պիտի կառուցուի շուրջ 5.000 բնակարան
ՀՀ վարչապետ Նիկոլ Փաշինեանի ու Արցախի նախագահ Արայիկ Յարութիւնեանի գլխաւորութեամբ եւ ՀՀ կառավարութեան պատասխանատու գերատեսչութիւններու ղեկավարներուն մասնակցութեամբ տեղի ունեցած է հերթական խորհրդակցութիւնը:
Ներկաները քննարկած են ընկերատնտեսական ոլորտէն ներս երկրի օրակարգը, փոխգործակցութեան հարցերը եւ այն ծրագիրներու ընթացքն ու յետագան, որոնք այսօր Արցախի կառավարութեան հետ համատեղ կ’իրականացուին:
«Կ’ուզեմ յիշեցնել, որ նոյեմբեր 18-ին իմ հրապարակած «ճանապարհային քարտէս»-ի կարեւորագոյն կէտերէն մէկը Արցախի բնականոն կեանքի վերականգնումն է: 
Պէտք է արձանագրել, որ մենք այս պահուն ունինք բաւական շօշափելի արդիւնքներ, բայց հարկաւ ընելիքներու ծաւալը շատ մեծ է եւ կարեւոր է, որ մեր քաղաքական վճռականութիւնն ու յանձնառութիւնն արտայայտենք այդ ընելիքն ամբողջ ծաւալով իրականացնելու եւ Արցախի ոչ միայն բնականոն կեանքի վերականգնումին, այլեւ յետագայ զարգացումին մասին խօսինք, այդ ուղղութեամբ յստակ ծրագիրներ իրականացնենք», - ըսած է Նիկոլ Փաշինեանը:
Արցախի նախագահ Արայիկ Յարութիւնեանն ալ նշած է, որ կատարուած աշխատանքին արդիւնքները շօշափելի են այն առումով, որ բնակչութեան մեծ մասը այսօր կը բնակի Արցախի մէջ։ 
Նախագահն ընդգծեց, որ բնականոն կեանքի առումով կարծես թէ յաջողած է ապահովել այն ամէնը, ինչ պէտք է:
«Ունինք մինչեւ 30 հազար բնակիչ, որոնք կը գտնուին Հայաստանի Հանրապետութենէն ներս, բարեբախտաբար, շատ քիչ մասը լքած է Հայաստանի Հանրապետութեան տարածքը: 
Ընկերային վճարներու առումով կը համարեմ, որ տակաւին մի քանի ամիս խնդիրը լուծուած է եւ որեւէ արցախցի ընտանիք պիտի չունենայ հացի խնդիր, քանի որ նպաստները եւ միանուագ տրամադրուած գումարները ժամանակաւոր կը բաւարարեն: 
Մեր գլխաւոր խնդիրը բնակարանաշինութիւնն է այս փուլին, բայց բնակարաններու կառուցման, տրամադրման խնդրի եւ աշխատատեղերու, եկամուտի ապահովման առումով ունինք շատ ընելիքներ։ 
Երկրորդ կարեւոր խնդիրը վնասներու փոխհատուցման հարցն է, մեր շատ հայրենակիցներ կրած են մեծ վնասներ, որոնց փոխհատուցման առումով եւս մենք պէտք է միասին որոշում կայացնենք», - ըսած է ան։
Արցախի նախագահը նաեւ տեղեկացուցած է, որ ըստ յետագայ ծրագիրներուն՝ պէտք է կառուցուի առնուազն 5 հազար բնակարան 3 տարուայ ընթացքին:
Մարսիլիոյ Աբովեան վարժարան
Հայերը Ֆրանսայի մէջ սկսած են ապրիլ դեռեւս վաղ միջնադարիէն։ 
Հիմնականին մէջ հաստատուած են Փարիզ, Մարսիլիա, Վերսալիա, Լիոն, Նիս, Փուաթիէ, Լա Ռոշէլ, Պորտօ, Սան Շամոն, Վիեն, Վալանս քաղաքներուն մէջ։ 
Ֆրանսահայ համայնքի ձեւաւորումէն ի վեր ստեղծուած են բազմաթիւ դպրոց-վարժարաններ, հասարակական, բարեգործական եւ մշակութային կազմակերպութիւններ, որոնք վերածուած են հայապահպանութեան իւրայատուկ կեդրոններու։ 
Ատոնցմէ մէկն ալ Մարսիլիոյ Աբովեան վարժարանն է։
Խաչատուր Աբովեան ընկերակցութիւնը, որ նաեւ յայտնի է որպէս Աբովեան Վարժարան, հիմնադրուած է 1989 թուին՝ խումբ մը կամաւորներու շնորհիւ՝ Մարսիլիոյ մէջ գործող Հայկական բարեգործական ընդհանուր միութեան (ՀԲԸՄ) եւ Սրբոց Թարգմանչաց հայկական տաճարի երկու արդէն գոյութիւն ունեցող դպրոցներու միաւորումով: 
Կամաւորներուն նպատակը մէկն է՝ յաւերժացնել հայկական ինքնութիւնը եւ մշակոյթը իր բոլոր ձեւերով:
Վարժարանի անձնակազմը կ’իրականացնէ անհրաժեշտ բոլոր միջոցները՝ խթանելու եւ կազմակերպելու տարբեր միջոցառումներ՝ գեղարուեստական​, մշակութային,  կրթական, ինչպէս նաեւ հանգստեան ուղեւորութիւններ:
Վարժարանէն ներս կը կարեւորուի թէ՛ մեծահասակներու, թէ՛ երեխաներու կրթութեան որակի բարձրացումը։ 
Ֆրանսայի հասարակութեան մէջ լիարժէք ներգրաւուելու հարցին մէջ մեծ կարեւորութիւն ունի ֆրանսերէնին տիրապետելը, հետեւաբար այստեղ կամաւորներուն անձնակազմը կը սորվեցնէ նաեւ ֆրանսերէն։
Վարժարանի ուսուցիչները կը սորվեցնեն ընթերցանութիւն, բանաստեղծութիւն, հայկական ժողովրդական երգեր եւ պարեր, ճատրակ, դաշնամուր, երգչախմբային երգ, նկարչութիւն։ 
Հայ առաքելական տաճարի հոգեւոր քահանան կ’ուսուցանէ կրօնական դաստիարակութեան հիմքերը:
Խաչատուր Աբովեան դպրոցը առաքելական դպրոց է, որուն նպատակն է ուսուցանել ե՛ւ գիտելիք, ե՛ւ հաւատք։ 
Խաչատուր Աբովեան վարժարանը կը գտնուի Մարսիլիոյ սրտին մէջ։
ՀԲԸՄ-ը շնորհաւորեց Նիկոլ Փաշինեանը՝ նոր կառավարութեան ձեւաւորման կապակցությամբ
Հայկական բարեգործական ընդհանուր միութիւնը տարածած է հաղորդագրութիւն մը, որոն մէջ իր շնորհաւորանքները կը յայտնէ Հայաստանի Հանրապետութեան վարչապետ Նիկոլ Փաշինեանին եւ իր անձնակազմին՝ նոր կառավարութեան ձեւաւորման կապակցութեամբ։
«Ասիկա ինքնին դրական ձեռքբերում է՝ հաշուի առնելով երկրին ներքաղաքական անկայունութիւնը եւ տարածաշրջանին մէջ առկայ աշխարհաքաղաքական լրջագոյն մարտահրաւէրները։
Հայկական սփիւռքը Հայաստանի ապագայով մտահոգ բարեկամ ժողովուրդներուն հետ միասին կ’ողջունէ ընտրութիւններու միջոցով երկրին մէջ բնականոն կեանքի աստիճանական վերադարձը։ Ասիկա կարեւոր նախապայման է հիւծիչ պատերազմէն եւ ներքաղաքական լարուածութենէն ետք վերականգնելու եւ հարիւրաւոր հայ ռազմագերիները տուն վերադարձնելու աշխատանքները շարունակելու համար։
Թէեւ Հայաստանի ժողովուրդը իր քուէարկութեամբ կողմ արտայայտուած է կայունութեան եւ խաղաղութեան, Հայաստանի նոր կառավարութիւնը ստիպուած է առերեսուիլ յետպատերազմեան դժուարութիւններուն եւ ազգային անվտանգութեան սպառնալիքներուն հետ, որոնք կախեալ են հարաւային Կովկասի աշխարհաքաղաքական իրավիճակէն։
Մենք յուսով ենք, որ այս պայմաններուն մէջ ձայներուն մեծամասնութիւնը ստացած վարչապետը ու իր կառավարութիւնը վճռական կը գտնուին երկրին զարգացման ճանապարհին տեղական եւ միջազգային լաւագոյն մասնագէտները ընդգրկելու գործին մէջ։ 
Իրապէս, այսօր Հայաստանի եւ Արցախի ինքնիշխանութիւնն ու  անվտանգութիւնը մեծապէս կախեալ են յառաջիկայ ամիսներուն եւ տարիներուն կայացուցած կարճաժամկէտ որոշումներէն եւ երկարաժամկետ յանձնառութենէն։
Այս առումով, սփիւռքի համայնքներուն, քաղաքացիական հասարակութեան, եկեղեցւոյ եւ այլ կառոյցներու մասնակցութիւնը եւ համախմբումը ամուր հիմք պիտի ըլլան գալիք դրական փոփոխութիւններուն համար։
Այս նպատակին հասնելու համար՝ մենք կ’ակնկալենք, որ հայրենիք-սփիւռք համագործակցութեան, համատեղ աշխատանքին եւ երկխօսութեան համար կը ստեղծուին աւելի յստակ եւ անմիջական գործիքներ՝ հնարաւորութիւն տալով օտար երկիրներու մէջ ապրող Հայաստանի քաղաքացիներուն նշանակուիլ պետական բարձր պաշտօններու վրայ (ինչ որ ենթակայ է խորհրդարանի հաստատման)։ 
Օրինակ՝ Հայաստանի մէջ մէկ տարուան մշտական բնակութիւնը կրնայ նուազագոյն անհրաժեշտ շեմ ըլլալ՝ պետական պաշտօններու անոնց նշանակման համար։
Ցաւալիօրէն, Հայաստանը այսօր բախած է մօտալուտ ժողովրդագրական աղէտի։ 
44-օրեայ պատերազմը եւ արտագաղթի ահագնացող թափերը եւս մեկ հարուած էին մեր հայրենիքի ժողովրդագրական վատթար վիճակին, որուն յաղթահարման համար անհրաժեշտ են համապարփակ քայլեր՝ ապահովելու համար Հայաստանի ժողովրդագրական կենսունակութիւնը։ 
Այսօր, առաւել քան երբեւէ, Հայաստանը պետք է հաւատարիմ մնայ ժողովրդավարական չափանիշներուն եւ մարդու իրաւունքներու պաշտպանութեան, ապահովէ դատական համակարգին անաչառութիւնը, պաշտպանէ սեփականութեան իրաւունքը եւ իրականացնէ թափանցիկ ու ազատ տնտեսական քաղաքականութիւն։
Միեւնոյն ատեն, պէտք է աւելի արդիւնաւէտ կարգաւորումներ ներդնել տնտեսութեան մէջ՝ հակազդելու համար ազգային անվտանգութեան այն սպառնալիքներուն, որոնք սերած են ներկայ տնտեսական վարչարարութենէն։  Առաջին քայլերէն կրնայ ըլլալ քաղաքացիութիւն չունեցող անձանց կողմէ հողի սեփականութեան իրաւունքին սահմանափակումները։
Մենք յուսով ենք նաեւ, որ Հայաստանը կը շարունակէ իրականացնել հայկական քաղաքակրթութեան պահպանման սրբազան առաքելութիւնը՝ զուգահեռաբար պաշտպանելով եւ զարգացնելով հայկական ինքնութեան հիմնասիւները՝ լեզուն, մշակոյթը, կրթութիւնը եւ եկեղեցին։
ՀԲԸՄ պատրաստ է իր բոլոր կարողութիւնները ծառայեցնել այս նպատակներուն հասնելու համար։ 
Մենք պիտի շարունակենք մեր առաքելութիւնը՝ օգնելով վերակառուցել աւելի անվտանգ եւ ծաղկուն ապագայ։ 
Մենք կը շարունակենք յանձնառու մնալ հաւաքագրելու ՀԲԸՄ աշխարհասփիւռ անդամները եւ բոլոր հնարաւորութիւնները՝ օգնելով իրացնելու այն ներուժը, որ առկայ է իւրաքանչիւր հայ մարդու մէջ՝ պետական ծառայողներէն եւ գործարարներէն մինչեւ երիտասարդներ եւ հասարակութեան այլ անդամներ»։
ՀԲԸՄ-ը պիտի հոգայ Շուշիի շրջանի 40 ընտանիքի գոյքային կարիքները
Շուշիի վարչակազմը մշակած է եւ ՀԲԸՄ-ին տրամադրած է Շուշիի շրջանի ընտանիքներու գոյքային կարիքներու փաթեթ մը: 
ՀԲԸՄ-ը կը շարունակէ Արցախին եւ արցախահայութեան ուղղուած իր աջակցութեան ծրագիրները:
Քննարկումներու արդիւնքով՝ ՀԲԸՄ-ը յանձն առած է բաւարարելու Շուշիի շրջանի բազմանդամ 40 ընտանիքներու գոյքային կարիքներուն մէկ մասը՝ ընտանիքներուն տրամադրելով խոհանոցային յարմարանքներու եւ պարագաներու փաթեթներ, որոնց կարիքն ունին նշեալ ընտանքիները:
Աստրախանի Աղապապեան դպրոց 
Աստրախան քաղաքին մէջ հայերը սկսած են բնակիլ դեռեւս Ռուսիոյ մէջ թաթարական տիրապետութեան ժամանակաշրջանէն։ 
17-րդ դարէն ի վեր տեղի հայերը յատկապէս աչքի զարկած են որպէս առեւտրականներ՝ դարձնելով Աստրախանը հայ-ռուսական առեւտրական կապերու կարեւոր կեդրոն։ 
Արդէն 18-րդ դարուն աստրախանահայերը ազգաբնակչութեան թուաքանակով 3-րդն էին ռուսերէն ու թաթարներէն յետոյ։ 
Այստեղ ստեղծուած է Հայոց ազգային դատարանը, կառուցուած են հայկական եկեղեցիներ, դպրոցներ։ 
Քաղաքին մէջ կեդրոնացած եղած են հայ մտաւորականութեան ներկայացուցիչները, որոնք մեծ դեր ունեցած են ողջ երկրէն ներս գիտակրթական եւ լուսաւորական գաղափարներու տարածման գործին մէջ։
Աստրախանի մէջ կարեւոր կրթարաններէն է Աղապապեան դպրոցը, որ բացուած է 1810 թուին՝ տեղի հայ վաճառական Նիկողայոս Աղապապեանի եւ եղբայրներուն միջոցներով։ 
Վաճառականը հայոց Սուրբ Պօղոս-Պետրոս եկեղեցւոյ կից դպրոցին համար կառուցած է փայտաշէն տուն մը՝ ուսուցիչներու համար յատուկ սենեակներով։ 
Դպրոցին բակէն ներս ալ կառուցած է քարաշէն տուն մը՝ 12 գիշերօթիկ սաներու համար: 
Հիմնելով Ռուսիոյ մէջ առաջին հայկական աշխարհիկ դպրոցը՝ հիմնադիրը նպատակ ունեցած է ստեղծել ուսումնական հաստատութիւն մը, որ կեանքի համար պիտանի գիտելիքներ, հմտութիւններ կու տայ աշակերտներուն եւ կը պատրաստէ ծովագնացութեան ասպարէզէն ներս գիտուն եւ բանիմաց մասնագէտներ։ 
Արդէն 20-րդ դարու սկիզբը դպրոցը վերափոխուած է մարզական կեդրոնի, ապա կրկին դարձած է սովորական դպրոց։ 
Տարբեր տարիներուն ունեցած է 50-150 աշակերտ, որոնց մեծամասնութիւնը հայեր եղած են։ 
Իր գոյութեան ընթացքին դպրոցը եղած է տարբեր շէնքերու մէջ, վաճառականներու, բարերարներու տուներու մէջ։
Դպրոցի փակուելուն մասին տուեալները տարբեր են։ 
Որոշ աղբիւրներ կը նշեն, որ անիկա դադրած է գործելէ 1922 թուին, իսկ որոշները կը հաղորդեն՝ 1940-1950-ականներու մասին։ 
Այժմ դպրոցին շէնքէն ներս կը գործէ Աստրախանի 14-րդ միջնակարգ դպրոցը:
Հալէպահայ լուսանկարիչ Ճորճ Ուրֆալեանի լուսանկարներու շարքը կը պատմէ հին ու նոր Հալէպին մասին
Հալէպահայ լուսանկարիչ Ճորճ Ուրֆալեանը հրապարակած է լուսանկարներու շարքը մը, որուն մէջ ցուցադրուած են Հալէպի տարբեր թաղամասերու լուսանկարները:
Լուսանկարներու շարքը առանձնայատուկ է, քանի որ կատարուած է թէ՛ պատերազմի ընթացքին, թէ՛ ետպատերազմեան օրերուն: 
Լուսանկարներուն մէջ պատերազմի հետեւանքով քանդուած շինութիւններն են, իսկ կողքին՝ վերակառուցուած ու նորոգուած շինութիւնները եւ թաղամասերը: 
Լուսանկարիչին այս նախաձեռնութիւնը մեծ հաւանութեան արժանացած է հասարակութեան կողմէ, յառաջատար լրատուական հարթակները նոյնպէս անդրադարձած են անոր: 
Լուսանկարները կեանքի նոր յոյս եւ շարունակութիւն կը ներշնչեն, ասիկա նաեւ մեծ յուսադրում մըն է հալէպահայերուն եւ ընդհանրապէս սուրիահայերուն համար, որոնք կը շարունակեն պայքարիլ՝ ետպատերազմեան կեանքը վերականգնիլ, եւ անոնց համար, որոնք հեռացած են իրենց տուներէն, սակայն կը կարօտնան ծննդավայրը:
Լուսանկարիչ Ճորճ Ուրֆալեանը կը նշէ, որ իրեն համար հայրենասիրութիւնը սահմաններ չի ճանչնար. ծննդավայրը Սուրիան է, Հայաստանն ու Արցախն ալ իր հայրենիքն են: 
Աղբիւր՝ arevelk.am
Դանիոյ հայերուն նուիրաբերած հիւանդակառքերը պիտի համալրուին բժշկական պարագաներով եւ ուղարկուին ՀայաստանԴանիոյ հայերը վերջին շաբաթներուն ընթացքին միացած են աշխարհասփիւռ հայութեան բողոքի ցոյցերուն ու կոչերուն՝ միջազգային հանրութեան պատմելով Արցախի մէջ տիրող իրավիճակը։
«Ճիշդ է՝ մենք հեռու ենք, բայց միասնական ենք։ 
Մենք ունինք մեծ պատմական հայրենիք մը, զոր պէտք է սրբօրէն պահպանենք։ »,- «Հայերն այսօրի» հետ զրոյցի ընթացքին ըսաւ «Դան Արմէն» հայ-դանիական ընկերակցութեան հիմնադիր Աննա Կարապետեանը։ 
Դանիոյ տարբեր քաղաքներուն մէջ իրականացուած են ցոյցեր, որոնց մասնակցած են տարբեր բնագաւառի մասնագէտներ՝ քաղաքական գործիչներ, բժիշկներ, երաժիշտներ, գործարարներ։ 
Հայ համայնքը բողոքի նամակ մը ուղարկած է Դանիոյ վարչապետին՝ ընդդէմ անտարբերութեան եւ լռութեան։
«Բոլորը մէկ բռունցք դարձած մասնակցեցան դրամահաւաքին եւ գումարներ փոխանցեցին «Հայաստան» համահայկական հիմնադրամին»,- նշեց ան։
Տեղի հայ գործարարները միասնական ջանքերով 4 հիւանդակառք նուիրաբերած են Հայաստանին, «Դան Արմէն» ընկերակցութիւնն ալ հիւանդակառքերը համալրած է բժշկական պարագաներով։ 
Նուիրատուութիւնները շուտով պիտի հասնին Հայաստան։
Ամերիկան Հայաստանին յաւելեալ 1 միլիոն տոլար տրամադրած է՝ աջակցելու թագաժահրի դէմ պատուաստումի գործընթացին
ԱՄՆ կառավարութիւնը Միջազգային զարգացման գործակալութեան (USAID) միջոցաւ յաւելեալ 1 միլիոն տոլար տրամադրած է` թագաժահրի դէմ Հայաստանի մէջ պատուաստումի գործընթացին աջակցելու համար:
Ըստ գործակալութեան տարածած հաղորդագրութեան՝ մինչ այժմ Հայաստանի մէջ համաճարակին դէմ պայքարին ԱՄՆ ՄԶԳ տրամադրած ընդհանուր ֆինանսաւորումը կը դառնայ 11 միլիոն տոլարէն աւելի։
Անիկա կը ներառէ արտակարգ իրավիճակին համար նախատեսուած ֆինանսաւորում՝ առողջապահական հրատապ կարիքները հոգալու եւ ժողովրդավարական զարգացման ու տնտեսական աճին վրայ համաճարակին երկրորդային եւ երրորդային ազդեցութիւնները մեղմելու համար:
«Համաճարակի ամբողջ ընթացքին ԱՄՆ գործակցած է Հայաստանի հետ՝ թագաժահրի դէմ պայքարին մէջ: 
Այս նոր օժանդակութեան միջոցաւ մենք կը շարունակենք աշխատիլ միասին` յաղթահարելու թագաժահրը եւ նախապատրաստուելու հանրային առողջութեան յետագայ սպառնալիքները»,- յայտարարեց Հայաստանի մէջ ԱՄՆ դեսպան Լին Թրէյսին։
Գործակալութիւնէն կը յայտնեն նաեւ, որ համաճարակին բռնկումէն ի վեր ԱՄՆ սերտօրէն կը գործակցի Հայաստանի հետ հանրային առողջութեան պահպանման համար՝ աշխատանոցային կարողութիւններու ամրապնդման եւ ծանր դէպքերու կառավարման ֆինանսաւորման, հիմնական սարքաւորումներու ապահովման, խոցելի տնային տնտեսութիւններու եւ երեխաներու աջակցութեան, Հայաստանի կառավարութեան ճգնաժամային հաղորդակցութեան խթանման, արտակարգ իրավիճակներու պատրաստուածութեան եւ արձագանգի ուժեղացման ուղղութիւններով։
Ամերիկահայ ճամբորդ Ռոֆֆին ընկերներուն հետ միացած է «TFС»-ի դրամահաւաքին՝ օգնելու արցախցիներունԱմերիկահայ ճամբորդ Ռոֆֆի Պետրոսեանը Հայաստան վերադառնալէ ետք ճամբորդեց Արցախ, քալեց Հադրութէն մինչեւ Ստեփանակերտ, ծանօթացաւ արցախցիներուն հետ, հիմա ալ որոշած է օգնել անոնց։ 
Ան միացած է «Trails for Change» (TFC) կազմակերպութեան դրամահաւաքին, որմով կը նախատեսուի հաւաքել 20 հազար տոլար։
«18 ընտանիք կայ, որոնց հագուստ, ուտելիք եւ տուն պէտք էր։ 
Անոնց հետ ծանօթացանք, երբ Արցախի մէջ «Janapar Trail» կոչուող արահետը կը նորոգէինք», - պատմեց Ռոֆֆին։
Գումարին մէկ մասը արդէն հաւաքած են, կը պատրաստուին օգնելու ե՛ւ Արցախէն Հայաստան տեղափոխուած, ե՛ւ Արցախ վերադարձած ընտանիքներուն. «Հիմա ժամանակն է, որ մենք օգնենք անոնց, որովհետեւ, կը յիշեմ, երբ Արցախ էի, չէի գիտեր՝ ուր պիտի մնամ, մարդիկ այնքան բարի էին, որ կը հաւաքուէին շուրջս եւ կը հարցնէին՝ ինչպէ՞ս ես, ե՛կ, մնա՛ մեր մօտ»։
Ռոֆֆին որոշած է մնալ Հայաստան։ 
Կը կարծէ, որ դժուարութիւններէն բացի Հայաստանի մէջ կան բազմաթիւ հնարաւորութիւններ, եւ պատերազմէն ետք պէտք է օգտագործել ատոնք, ապրիլ այնպէս, ինչպէս կը ցանկանք տեսնել երկիրը։
Պիտի ստեղծուի հակափտածութեան դատարան
80 «կողմ», 33 «դէմ» եւ 1 «ձեռնպահ». ՀՀ Ազգային ժողովը երկրորդ ընթերցմամբ ընդունեցաւ հակափտածութեան դատարան ստեղծելու մասին՝ կառավարութեան ներկայացուցած օրէնքներու նախագիծերու փաթեթը:
Հակափտածութեան դատարանը կը գործէ առնուազն 15 դատաւորի թուակազմով, որոնցմէ առնուազն 10-ն պէտք է ըլլան փտածութեան յանցագործութիւններու քննութեան գործերով մասնագիտացմամբ, իսկ առնուազն 5-ը՝ հակափտածութեան քաղաքացիական գործերով մասնագիտացմամբ դատաւորներ:
Հակափտածութեան դատարանէն ներս տեղի պիտի ունենայ փտածութեան բնոյթի բոլոր յանցագործութիւններու դատական քննութիւնը, պիտի քննուին պետութեան գոյքային եւ ոչ գոյքային շահերուն հետ կապուած հայցերը, ապօրինի ծագում ունեցող գոյքի բռնագանձման մասով ներկայացուած հայցերը:
Աւստրալահայ ընտանիքը փիցցա վաճառած է եւ գումարը նուիրաբերած է «Հայաստան» համահայկական հիմնադրամինԱւստրալահայ ընտանիքը իւրայատուկ տարբերակ մը գտած է հայրենիքին աջակցելու համար։ 
Սեփական ճաշարանէն ներս փիցցա վաճառած են եւ 10 հազար տոլար նուիրաբերած են համահայկական հիմնադրամին։ 
Այդ մասին «Հայերն այսօրին» պատմած է ճաշարանին համահիմնադիրը՝ Ժիրայր Արիսեանը։
«Շատ յաջող իրականացաւ գաղափարը, մարդիկ սկսան գալ։ 
Հայ մեծահասակները, երիտասարդները, մանուկները կ’ուզէին նստիլ ճաշարան, գնել փիցցաները։ 
Մէկը փիցցա կը գնէր 20-25 տոլարի, 50 տոլար կը վճարէր, կ’երթար։ 
Ուրիշ մէկը 3 փիցցա կը գնէր, 100 տոլարէն պակաս կ’ըլլար, բայց 100 տոլար կը վճարէր։ 
Մենք շատ ուրախ էինք այս ամէնով», - «Հայերն այսօրի» հետ զրոյցի ընթացքին ըսած է ան։
Ընտանիքին անդամներէն Լիւսի Արիսեանը կ’ըսէ, երբ տեղեկացած են, որ Արցախի մէջ պատերազմ սկսած է, ցանկութիւնը մեծ էր նուիրատուութիւն կատարելու։ 
Գաղափարն իրականացուցած են տեղի հայ համայնքին հետ․ «Փորձեցինք մեր մասնակցութիւնը ունենալ, որ օգտակար դառնանք Հայաստանին, Արցախին, հայ զինուորին։ 
Պատերազմին առաջին օրը շատ ցաւալի էր մեզի համար, մենք շատ ազդուած էինք ու տխուր։ 
Ե՛ւ սրտով, ե՛ւ հոգւով ձեզի հետ էինք միշտ»։
Աւստրալահայերը ցանկութիւն ունին շարունակելու նախաձեռնութիւնը, կ’ըսեն՝ կ’աղօթեն հայրենիքին, հայ զինուորին համար եւ կը հաւատան, որ յաղթելու ենք։
Հալէպի հայկական ճեմարանէն ներս բացուած է բազմալեզու գիրքերու ցուցահանդէս
Հալէպի Քարէն Եփփէ ազգային ճեմարանէն ներս տեղի ունեցած է գիրքերու ցուցահանդէս։ 
Միջոցառումին ներկայ էին գերաշնորհ տէր Մասիս եպիսկոպոս Զոպուեանը, ճեմարանի տնօրէնութիւնը, վարչութեան անդամները։ 
Ցուցահանդէսը բացուած է ճեմարանի Զարեհեան սրահէն ներս։
Նախաձեռնութիւնը մեծ հետաքրքրութիւն յառաջացուցած է աշակերտներուն մէջ, որոնք ոգեւորութեամբ կը ծանօթանային ներկայացուած գիրքերուն։ 
Մամլոյ մեծ հաւաքածոներու, բազմալեզու հատորներու մէջ կ’առանձնանար 1954 թուականին Սիմոն Վրացեանի մակագրութեամբ ճեմարանին նուիրած «Հայաստանի Հանրապետութիւն» հատորը, որ ճեմարանի արխիւներուն արժէքաւոր կտորներէն է։  
Ճեմարանին տնօրէնութիւնը վստահ է՝ նմանօրինակ նախաձեռնութիւնները կը նպաստեն աշակերտներու գիտելիքներուն եւ մտահորիզոնին ընդլայնումը։
Իրանահայ հայրենադարձը Հայաստանի մէջ չիրի գործարարութիւն սկսած էՀայկական բառարաններուն մէջ նոր բառ մը աւելցաւ. «Չրենի»։ 
Իրանահայ Դանիէլ Ղեւոնդեանը Հայաստանի մէջ չիրի գործարարութեամբ կը զբաղի, գործարանն ալ հիմնած է Արզնիի մէջ։
«Պատկերացուցէ՛ք՝ տեսնէք ծառին վրայ չիր դարձած միրգ մը, քաղէք զայն եւ ուտէք։ 
Այդ իմաստով է որ «Չրենի» անուանուած է։ 
Անունն ալ կինս որոշած է», - կը պատմէ Դանիէլը։
Անոր խօսքով՝ Իրանի մէջ չիր կը պատրաստէին տնային պայմաններու մէջ։ 
Այն չիրը, որ սովոր էին ուտելու մանկութենէն ի վեր, Հայաստանի մէջ չգտան. «Որոշեցինք չորցնել այն միրգերը, որոնք կ’աճին Հայաստանի մէջ։ 
Շուկայէն հազուադէպ միրգ կը գնենք, հիմնականին մէջ  կը փորձենք այգիէն առնել, որ գիտնանք՝ աղբիւրը ուրկէ է»։
«Չրենին» մթերման եղանակին մինչեւ 15-16 աշխատող կ’ունենայ։ 
Աշխատանքի առաջին օրէն յստակ պայման մը ունէին՝ չգործածել տարրաբանական եւ հիմնային նիւթեր։ 
Աշխատանքը կը սկսին սենեակը ախտահանելով, յետոյ կը լուան բերքը, կը կտրեն, կը ջրազրկեն եւ կը տեղափոխեն չորանոցներ. «Մարդիկ կ’ուտեն, կ’ըսեն՝ որքա՜ն տարբեր է, մինչեւ հիմա այսպիսի չիր չենք կերած: 
Եւ ատիկա մեր կարգախօսն է՝ զգա՛ տարբերութեան համը»։
Դանիէլ Ղեւոնդեանի խօսքով՝ նպատակ ունին ապրանքի փաթեթաւորումը աւելի ամուր դարձնելու՝ պահպանման խնդիրներ չունենալու համար։ 
Որմէ ետք ալ պիտի աշխատին արտածման ուղղութեամբ։
Ամէն օր՝ ուղիղ եթերին, Անին աշխարհի լուրերը կը հաղորդէ արեւմտահայերէն
Ամէն օր՝ ուղիղ եթերին, Անին աշխարհի լուրերը կը հաղորդէ արեւմտահայերէն։ 
Հանրային ձայնասփիւռի կայանի մեկնաբանը Սուրիայէն ամուսնոյն հետ Հայաստան տեղափոխուած է 2016 թուին՝ աւելի շուտ, քան ծրագրած էր։
«Որոշած էինք՝ երբ ծերանանք, Հայաստան պիտի հաստատուինք, բայց մենք չծերացած պատերազմը վրայ հասաւ, եւ ամէն ինչ աւելի արագ տեղի ունեցաւ, շատ արագ եկանք, հաստատուեցանք»։
Որոշումն արագ կայացուցած են։ 
Ամէն ինչ Լաթաքիա թողած եւ ուղղուած են դէպի Հայաստան։ 
Սկիզբը դժուար էր, որովհետեւ Հայաստան եկած էին ոչ թէ իբրեւ զբօսաշրջիկ, այլ՝ հայրենադարձ։
«Պէտք է գործ գտնես, ամէն ինչ հայթայթես։ 
Առաջին քայլը թղթաբանական գործողութիւններն էին եւ գործ փնտռելը, ամենադժուարը, զոր ինձ կը թուէր՝ պէտք է դիւրին ըլլար, որովհետեւ այստեղ ուսանած եմ։ 
Սկսայ դուռ-դուռ թակել եւ միշտ կը մտածէի, որ պէտք է արեւմտահայերէնը հնչեր Հայաստանի մէջ»։
Արեւմտահայերէնն սկսաւ հնչել, երբ թակեց Հանրային ձայնասփիւռի կայանին դուռը։ 
Այստեղ անոր գրկաբաց ընդունեցան։ 
Անի Զէյթունցեանին վստահուեցաւ խմբագրի ու լուրերու մեկնաբանի աշխատանքը։
«Ես արդէն երկուքուկէս տարի է, որ այստեղ՝ այս շէնքէն ներս, ամէն օր լուրեր կը սփռեմ արեւմտահայերէնով»։
Անին մասնագիտութեամբ լրագրող է, բանասէր եւ ուսուցիչ։ 
Ան Սուրիոյ մէջ ալ նոյն գործով կը զբաղէր։ 
Հայաստան գալով՝ անոր լսարանն աւելի ընդարձակեցաւ։ 
Հիմա ամէն օր հեռաձայններ կը ստանայ աշխարհի տարբեր անկիւններէն։ 
Արեւմտահայերէն խօսող լրագրողը սփիւռքի վստահելի աղբիւրն է Հայաստանի մէջ։
«Հիմա արդէն ես լսարան ունիմ թէ’ սփիւռքի մէջ, թէ’ այստեղ։ 
Անոնք կը հեռաձայնեն, եզրոյթներ կը հարցնեն։ 
Նախ կը հարցնեն՝ լուրերն իրակա՞ն են, թէ կեղծ։ 
Թագաժահրի օրերուն ամէն օր մարդիկ ուշի ուշով կը հետեւէին, կը հեռաձայնէին, օրինակ՝ Ամերիկայէն կը զանգահարէին ու կը հարցնէին՝ ինչո՞վ կրնանք օգտակար դառնալ»։
Անիին կը նկատեն նաեւ դուրսը, երբ արեւմտահայերէն կը խօսի։ 
Լեզուն, հնչիւններն ու բառերը կը գրաւեն լսողները։
«Երբ խանութներէն ներս կամ Վերնիսաժն ըլլամ, ամէն մէկն իր կարծիքը կը յայտնէ։ 
Մէկը կ’ըսէ՝ գիտե՞ս, կարծես գիրքի մէջ ըլլայի։ 
Ի՜նչ մաքուր հայերէնով կը խօսիք, ի՜նչ անոյշ է։ 
Շատ շոյուած եմ»։
Հայրենադարձ լրագրողի նպատակը հայրենիքի մէջ արեւմտահայերէնը տարածելն է։ 
Մայրենի լեզուն հայրենիքի մէջ հնչեցնելու համար բանասէր-լրագրողը պատրաստ է նաեւ ուսուցչութիւն ընելու։
Աննա Գրիգորեանը նշանակուած է Ալթայի Առողջապահութեան նախարարի պաշտօնակատար
Ալթայի Հանրապետութեան Առողջապահութեան նախարարի պաշտօնակատար նշանակուած է Աննա Գրիգորեանը: Ան նախարարի պարտականութիւնները պիտի կատարէ մինչեւ առողջապահութեան նոր ղեկավար նշանակուիլը:
Աննա Գրիգորեանը Հայաստանի մէջ ծնած է։ 
Ան Սպիտակի երկրաշարժէն ետք տեղափոխուած է Ալթայ եւ ուսանած է պետական բժշկական համալսարանէն ներս։ 
2005 թուականէն սկսեալ աշխատած է՝ իբրեւ մանկաբարձ-կնախտաբան: 
2020 թուականի յունիսին նշանակուած է Ալթայի Հանրապետութեան Առողջապահութեան նախարարի տեղակալ։
Ալթայի առողջապահութեան նախկին նախարար Սերկէյ Քովալենքոն մեղադրուած է շարք մը փտած յանցագործութիւններ կատարելու մէջ։ 
Ազրպէյճանական ԶՈՒ հերթական սադրանքը կանխուած է. ՀՀ ՊՆ
Մայիս 13-ին ազրպէյճանական զինուած ուժերը, կրկին՝ «սահմաններու ճշգրտման» հիմնաւորմամբ, հերթական սադրանքը իրականացուցած են Հայաստանի Հանրապետութեան ինքնիշխան տարածքի նկատմամբ՝ փորձելով դիրքային յառաջխաղացում ապահովել Վարդենիսի եւ Սիսիանի սահմանային հատուածները։ 
Երկու պարագային ալ ՀՀ Զինուած ուժերու գործողութիւններու արդիւնքով յառաջխաղացումը կասեցուած է, ազրպէյճանական կողմին պահանջ ներկայացուած է՝ տարածքն անյապաղ լքելու եւ իրենց ելման դիրքեր վերադառնալու վերաբերեալ։
ՀՀ Պաշտպանութեան նախարարութիւնը որպէս բացայայտ սադրանք կ’որակէ Ազրպէյճանի կողմէ մայիս 12-էն ձեռնարկուած այս գործողութիւնները եւ, անկանխատեսելի զարգացումներէն խուսափելու համար, այդ երկրի զինուած ուժերէն կը պահանջէ անյապաղ վերադառնալ ելման դիրքեր եւ ձեռնպահ մնալ Հայաստանի Հանրապետութեան ինքնիշխան տարածքի նկատմամբ ոտնձգութիւններէն։
Կը դատապարտենք Հայաստանի տարածքային ամբողջականութեան դէմ Ազրպէյճանի նախագահին նկրտումները. ԱԳՆ
Արտաքին գործոց նախարարութեան մամլոյ խօսնակ Աննա Նաղդալեանը անդրադարձած է Ազրպէյճանի նախագահ Իլհամ Ալիեւի յայտարարութեան, որ հանդէս եկած է Հայաստանի նկատմամբ ուժի կիրառման սպառնալիքներով: 
ԱԳՆ-ը խստօրէն դատապարտած է Հայաստանի տարածքային ամբողջականութեան դէմ Ազրպէյճանի նախագահին նկրտումները եւ ուժ կիրառելու սպառնալիքները:
Աննա Նաղդալեանը յայտարարած է, որ նման յայտարարութիւնները լրջօրէն կը վնասեն տարածաշրջանային խաղաղութիւնն ու կայունութիւնը: 
Ատոնք կը բացայայտեն խաղաղութեան եւ հաշտութեան վերաբերեալ վերջին ժամանակներուն Ազրպէյճանի յայտարարութիւններուն սին եւ կեղծ բնոյթը:
«Յատկանշական է, որ նման սպառնալիքները տեղի կ’ունենան Հայոց ցեղասպանութեան տարելիցին ընդառաջ եւ նպատակ կը հետապնդեն ուժի դիրքերէն խօսելու հայ ժողովուրդին հետ: 
Մենք մշտական կապի մէջ ենք մեր ռազմավարական դաշնակիցին, ինչպէս նաեւ Հարաւային Կովկասի մէջ խաղաղութեամբ շահագրգռուած բոլոր գործընկերներուն հետ», - ըսած է Աննա Նաղդալեանը։
ԱԳՆ մամլոյ խօսնակին խօսքով՝ Հայաստանը կը ձեռնարկէ բոլոր անհրաժեշտ միջոցները՝ իր ինքնիշխանութիւնը եւ տարածքային ամբողջականութիւնը պաշտպանելու համար:
Սան Ֆրանսիսքոյի հակահայ գործողութիւններն սկսան յուլիսին, երբ հայկական վարժարանի պատերուն վրայ սպառնալի գրութիւններ յայտնուեցանՍան Ֆրանսիսքոյի հակահայ գործողութիւններն սկսան յուլիսին, երբ հայկական վարժարանի պատերուն վրայ սպառնալի գրութիւններ յայտնուեցան։ 
Հեղինակները կը փնտռուին տակաւին։ 
«Առաջին յարձակումն ուղղուած էր մեր Գռուզեան-Զաքարեան-Վասպուրական վարժարանին դէմ։  
Տեսանք, որ դիմացի պատին վրայ ծայրէ ծայր գրուած են անկիրթ, հակահայ, սպառնացող գրութիւններ». Ռոքսաննա Մաքասճեան, Սան Ֆրանսիսքոյի հայ համայնքի ներկայացուցիչ։
Դէպքին պատշաճ արձագանգ պէտք էր տալ։ 
Այդ նպատակաւ Սան Ֆրանսիսքոյի ծովածոցի շրջանի Հայ դատի գրասենեակը ժողով մը գումարեց. զգօնութեան կոչ ուղղեց եւ տեղի իշխանութիւններուն յայտնեց դէպքերուն մասին։ 
«Վարժարանին վրայ յարձակումէն ետք դժբախտաբար տեղի ունեցաւ այն, ինչէն կը վախնայինք: 
Աւելի վնասակար յարձակում մը եղաւ։ 
Մեր Սուրբ Գրիգոր Լուսաւորիչ եկեղեցւոյ յարակից շէնքը, զոր մեր մշակութային կեդրոնն է, հրկիզած էին։ 
Հակառակ անոր, որ շէնքին պատերը դեռ կայուն են, վստահ չենք, թէ ինչքան կը դիմանան, իսկ ներսի հատուածը գրեթէ անգործածելի է». Ռոքսաննա Մաքասճեան, Սան Ֆրանսիսքոյի հայ համայնքի ներկայացուցիչ։
Շէնքը 1900-ականներուն կառուցուած էր, ուր կը գտնուէր եկեղեցւոյ գրասենեակը, կիրակնօրեայ վարժարանը։ 
Կը պահուէին հազուագիւտ գիրքեր, Հայ դատի յանձնախումբի փաստաթուղթերը, որոնք ամբողջութեամբ ոչնչացած են։ 
«Անոնք, որոնք այս ոճիրը գործեցին, շատ լաւ գիտէին՝ որու վրայ կը յարձակին, եւ յաջորդ օրը կրկին վարժարանին դէմ յարձակում մը տեղի ունեցաւ, մէկը զէնքով կրակած էր դպրոցին վրայ։ 
Երթալով այս յարձակումները կը զարգանային ու աւելի վտանգաւոր կը դառնային». Ռոքսաննա Մաքասճեան, Սան Ֆրանսիսքոյի հայ համայնքի ներկայացուցիչ։
Նմանատիպ դէպքերը կանխելու եւ մեղաւորները պատժելու համար Հայ դատի յանձնախումբի ներկայացուցիչները սկսած են տեղեկատուական արշաւ, աշխուժացուցած են իրաւապահ մարմիններուն, իշխանութիւններուն եւ մամլոյ հետ կապերը։ 
Համայնքին մէջ դրամահաւաք սկսած են եկեղեցւոյ յարակից շէնքը վերականգնելու համար։
Արարատ Միրզոյեանը Ֆրանսայի գործընկերոջ հետ հեռաձայնային զրոյցին ընթացքին շեշտեց հայ գերիներու հայրենադարձման անհրաժեշտութիւնը
Օգոստոս 24-ին Հայաստանի Հանրապետութեան Արտաքին գործոց նախարար Արարատ Միրզոյեանը հեռաձայնային զրոյց մը ունեցաւ Ֆրանսայի Արտաքին գործոց նախարար Քաթրին Քոլոննայի հետ։ 
Նախարար Միրզոյեանը ցաւակցութիւն յայտնեց ֆրանսական կողմին Քորսիքայի մէջ օգոստոս 18-ին՝ փոթորիկին հետեւանքով մարդկային զոհերուն առնչութեամբ: 
Նախարար Քոլոննան իր հերթին ցաւակցութիւն յայտնեց հայկական կողմին «Սուրմալու» առեւտուրի կեդրոնին մէջ պայթումին հետեւանքով մարդկային զոհերուն առնչութեամբ եւ շուտափոյթ ապաքինում մաղթեց վիրաւորներուն։ 
Արարատ Միրզոյեանն ու Քաթրին Քոլոննան գոհունակութիւն յայտնեցին հայ-ֆրանսական առանձնաշնորհեալ յարաբերութեանց բարձր մակարդակի առնչութեամբ։ 
Այս օրակարգին շուրջ պատրաստակամութիւն յայտնուեցաւ գործուն քայլեր ձեռնարկելու փոխշահաւէտ համագործակցութեան յետագայ խորացման  եւ յստակ նախագծերու կեանքի կոչման միջոցաւ երկկողմ օրակարգի հարստացման ուղղութեամբ։
Հեռաձայնային զրոյցին ընթացքին անդրադարձ կատարուեցաւ տարածաշրջանային անվտանգութեան եւ կայունութեան հարցերուն։ 
Նախարար Միրզոյեանը իր գործընկերոջը ներկայացուց Արցախեան հակամարտութեան, Հայաստանի եւ Ազրպէյճանի միջեւ յարաբերութեանց կարգաւորման եւ տարածաշրջանային խաղաղութեան հաստատման շուրջ հայկական կողմին մօտեցումները։ 
Կողմերը ընդգծեցին Ֆրանսայի՝ որպէս ԵԱՀԿ Մինսքի խումբի համանախագահ երկրին դերակատարութիւնը Արցախեան հակամարտութեան խաղաղ կարգաւորման գործընթացին յառաջմղման գործին մէջ։
Անդրադառնալով 44-օրեայ պատերազմին հետեւանքով յառաջացած մարդասիրական խնդիրներու լուծման՝ Հայաստանի Հանրապետութեան Արտաքին գործոց նախարարը շեշտեց Ազրպէյճանի մէջ ապօրինաբար պահուող հայ ռազմագերիներու եւ քաղաքացիական անձանց հայրենադարձման, բռնի անհետացածներու եւ անյայտ կորսուածներու ճակատագիրներու բացայայտման անհրաժեշտութիւնը։
Արեգ Յովհաննիսեանը նշանակուեցաւ Աւստրալիոյ մէջ Հայաստանի դեսպան
Հայաստանի Հանրապետութեան նախագահին հրամանագրով՝ Արեգ Յովհաննիսեանը նշանակուեցաւ Աւստրալիոյ մէջ Հայաստանի արտակարգ եւ լիազօր դեսպան:   
«Հիմք ընդունելով վարչապետին առաջարկութիւնը, համաձայն Սահմանադրութեան 132-րդ յօդուածի առաջին մասի 2-րդ կէտին, ինչպէս նաեւ «Դիւանագիտական ծառայութեան մասին» օրէնքի 14-րդ յօդուածի առաջին մասին. Ճափոնի մէջ Հայաստանի Հանրապետութեան արտակարգ եւ լիազօր դեսպան Արեգ Յովհաննիսեանը, համատեղութեան կարգով, նշանակել Աւստրալիոյ Միութեան մէջ Հայաստանի Հանրապետութեան արտակարգ եւ լիազօր դեսպան (նստավայրը՝ Թոքիօ)»,- ըսուած է նախագահի հրամանագրին մէջ։
Արեգ Յովհաննիսեանը ֆէյսպուքեան իր էջին մէջ նշած է, որ լուրջ ջանքեր կը պահանջուին առկայ հսկայական չիրացուած ներուժը կեանքի կոչելու համար ։  
«Մեծ պատիւ է ըլլալ Աւստրալիոյ մէջ Հայաստանի առաջին հաւատարմագրուած դեսպանը։ 
Լուրջ ջանքեր կը պահանջուին առկայ չիրացուած հսկայական ներուժը բացայայտելու եւ կեանքի կոչելու համար»,- նշած է Արեգ Յովհաննիսեանը։
Ռուսիան Հայաստանին արտայանձնած է ազրպէյճանցիի մը սպանութեան համար ազատազրկուած հայազգի Արման Առաքելեանը 
Ռուսիոյ մէջ ազրպէյճանցիի մը սպանելու համար 18 տարուայ ազատազրկման դատապարտուած հայազգի Արման Առաքելեանը տեղափոխուած է Հայաստան։ Ան յետագայ պատիժը հայրենիքին մէջ պիտի կրէ։ «Փաստինֆոյի» հաղորդմամբ՝   մեղադրեալին փաստաբանը՝ Արթուր Դաշեանը տարիներ շարունակ պայքարած է այս որոշումին համար, սակայն ինչ-ինչ պատճառներով գործընթացը ձգձգուած է։ 
Այժմ հայազգի բանտարկեալը կը գտնուի Ձերբակալուածները պահելու վայրէն ներս (ՁՊՎ), ետքը, ամենայն հաւանականութեամբ, պիտի տեղափոխուի «Արմավիր» քրէակատարողական հիմնարկ։ 
Ան Ռուսիոյ մէջ պատիժը կը կրէր Մուրմանսքի քրէակատարողական հիմնարկէն ներս: 
Ըստ փաստաբանին՝ բանտարկեալի կեանքին վտանգ սպառնալու հարցը մշտապէս արդիական եղած է՝ հաշուի առնելով ազրպէյճանական լոպիի մեծ ազդեցութիւնը Ռուսիոյ մէջ։
Յիշեցնենք, որ միջադէպը տեղի ունեցած է Ռուսիոյ հայկական ճաշարաններէն մէկուն մէջ՝ տոհմիկ յարաբերութիւններու հիման վրայ, այն բանէ ետք, երբ ազրպէյճանցին հայհոյանքներ հնչեցուցած էր հայերուն հասցէին եւ կոտրած էր պատին վրայ կախուած հայ ազգային հերոսին նկարները:
Հայաստանն ու Լիբանանը համատեղ դատական կանոնադրութիւն ունին. Ի՞նչ կը նշանակէ ասիկաՀայաստանն ու Լիբանանը համատեղ դատական կանոնադրութիւն ունին: 
Ասիկա կը նշանակէ, որ երկու երկիրներու դատարաններուն կայացուցած որոշումները ընդունելի են կամ կիրառելի իրար համար: 
Հեղինակը լիբանանահայ իրաւաբան Բիւզանդ Պասթաճեանն է:
Այսինքն՝ եթէ Հայաստանի մէջ ոեւէ մէկը դատական գործ շահած է, այս փոխադարձութեան համաձայնութեան օրէնքին հիման վրայ այն կրնայ գործածել նաեւ Լիբանանի մէջ:
Բիւզանդ Պասթաճեանը այս կանոնադրութեան վրայ երկար ժամանակ աշխատած է: 
Նախ, գալով Հայաստան, ծանօթացած է օրէնքներուն եւ ապա որոշած է նման միտք առաջադրել:
Բուն նպատակը այն էր, որ Լիբանան-Հայաստան դատական կանոնադրութիւն չկար:
Ան մտածեց, թէ ինչո՛ւ մեր հայրենիքը՝ Հայաստանը եւ Լիբանանը չունին համատեղ դատական կանոնադրութիւն: 
Պէտք է յիշենք, որ Հայաստանի եւ Լիբանանի միջեւ կան կանոնադրութիւններ, ինչպէս՝ առեւտրական, ահաբեկչական: 
Ուրեմն ինչո՞ւ դատական կանոնադրութիւն ալ չըլլայ:
Հայաստանի եւ Լիբանանի միջեւ դատական կանոնադրութիւն ստեղծելու անհրաժեշտութիւնը լիբանանահայ փաստաբանը զգաց, երբ անհատական դատական գործեր կ'ուսումնասիրէր: 
Նաեւ երբ ան այստեղ աշխատելու հնարաւորութիւն ստացաւ փաստաբաններու պալատի տրամադրած արտօնագիրով:
Փաստաբանը, որ փաստաբաններու պալատին կողմէ հրաման չունի այստեղ աշխատելու, չի կրնար ուղղակի ներկայանալ դատարան, չի վաւերացուիր: 
Ասիկա էր պատմութեան մէջ առաջին անգամ, որ փաստաբաններու պալատէն արտօնագիր խնդրեցի եւ փաստաբաններու պալատի նախագահներուն յանձնախումբը միաձայն որոշում կայացուց, որ Բիւզանդ Պասթաճեանը՝ ես, իրաւունք ունիմ դատին ներկայ գտնուելու:
Բիւզանդ Պասթաճեանը նաեւ Հայաստանի մէջ փաստաբաններու պալատի անդամ է: 
Ըստ անոր, ասիկա առաջին անգամն է, որ սփիւռքահայ իրաւաբանը նման հնարաւորութիւն ունի: 
Ասիկա կը նշանակէ, որ կրնանք հայրենիքի մէջ փաստաբանական գործունէութիւն ծաւալել:
Մուտքը միայն դիմակով, ֆիզիկական հեռաւորութիւն պահպանելով ու ախտահանուելով. Ազգային ժողովի այգիէն ներս դասական երաժշտութիւն կը հնչէ։ 
Համերգէն առաջ վերջին փորձերը տեղի կ᾽ունենան։ 
Էտուարտ Թոփճեան, ազգային ֆիլհարմոնիկ նուագախումբն ու պետական կամերային երգչախումբը բեմ կը բարձրանան կէս տարուան դադարէն ետք։ 
Դիմակ չկրելու արտօնութիւնն այստեղ միայն անոնց կը վերաբերի
«Շատոնց է համերգէն առաջ չէի վախցած։ 
Չեմ գիտեր, թէ ինչու հիմա քիչ մը անհանգիստ եմ։ 
Որեւէ յստակ պատճառ չկայ, բայց այդ պատրաստութեան ընթացակարգէն ետ մնացած ենք». Էտուարտ Թոփճեան, Ազգային ֆիլհարմոնիկ նուագախումբի գեղարուեստական ղեկավար։
Յայտագրին մէջ իտալացի երգահան Ճոզեփփէ Վերտիի ‹‹Թրաւիաթա›› օփերայի համերգային կատարումն ալ ներգրաւուած է։ 
Բացօթեայ համերգը բարեգործական է՝ նուիրուած Լիբանանին։ 
«Հիմքին մէջ բաւականին գեղեցիկ գաղափար է։ 
Անիկա հոգատարութեան մասին կը խօսի, որ մենք կը տածենք թէ՛ մեր բարեկամ ժողովուրդին եւ թէ՛ մեր հայրենակիցներուն նկատմամբ». Մխիթար Հայրապետեան, ԱԺ երեսփոխան։
Տոմսերուն ողջ հասոյթով պիտի վերականգնուին Պէյրութի մէջ աղէտէն տուժած մշակութային կեդրոնները: 
Հաւաքուած գումարն ալ պիտի կրկնապատկի ՀԲԸՄ-ը։ 
Այս կերպ Հայաստանն իր աջակցութիւնը կը յայտնէ Լիբանանին եւ տեղւոյն հայկական համայնքին։
«Կը յիշենք այն կարեւորագոյն դերը, զոր Լիբանանն ու Լիբանանի ժողովուրդը խաղացած է հայ ժողովուրդի ճակատագրին մէջ եւ կ'ուզենք շարունակաբար օգտակար դառնալ լիբանանցիներուն եւ լիբանանահայ համայնքին». Զարեհ Սինանեան, Սփիւռքի գործոց գլխաւոր յանձնակատար։
Դասական երաժշտութեան համերգը տեղի ունեցաւ «Երեւանեան հեռանկարներ» միջազգային փառատօնի շրջանակէն ներս։ 
Թրաւիաթայով ալ ազդարարուեցաւ երաժշտական համերգաշրջանի բացումը։
Հայաստանի մէջ գրանցուած է թափուր աշխատատեղերու վերջին երկու տարուայ ամենաբարձր ցուցանիշը. Տնտեսութեան նախարարութիւն
Այս տարուայ ապրիլ ամսու դրութեամբ Հայաստանի մէջ գրանցուած է 1.542 թափուր աշխատատեղ, որ վերջին երկու տարուայ ամենաբարձր ցուցանիշն է: Ասիկա կը վկայէ տնտեսական աշխուժութեան եւ գործարարութեան լաւատեսութեան աստիճանական վերականգնումին մասին։ 
«Արմէնփրէս»-ին տեղեկացուցած են ՀՀ Տնտեսութեան նախարարութեան Տեղեկատուութեան եւ հասարակայնութեան հետ կապերու վարչութենէն։
Ըստ աղբիւրին՝ ՀՀ Տնտեսութեան նախարարութիւնը կ՚իրականացնէ աշխատանքի շուկային վերաբերեալ համապարփակ եւ համակողմանի վերլուծութիւններ եւ հետազօտութիւններ` որպէս տեղեկատուութեան աղբիւր օգտագործելով համապատասխան կայքերուն վրայ հրապարակուող աշխատանքի շուկային վերաբերեալ առցանց յայտարարութիւններուն տուեալները։
Կը ծրագրուի գնել «Սփութնիկ V» պատուաստի հարիւր հազարաւոր դեղաչափեր. Արսէն Թորոսեան
ՀՀ վարչապետի աշխատակազմի ղեկավար Արսէն Թորոսեանը վստահեցուցած է, որ Հայաստանի մէջ տնակալութիւն չի սպասուիր։ 
Հետեւաբար պիտի իրականացուին նախընտրական քարոզարշաւներն ու ընտրութիւնները։ 
Ան ընդգծած է, որ ժողովուրդին կողմէ իշխանութիւն ձեւաւորելը բնականոն կեանքի բաղադրիչներէն է եւ այդ իրաւունքը պէտք է պաշտպանել։ 
Արսէն Թորոսեանը իր փորձով կը վստահի «Սփութնիկ V» պատուաստին, քանի որ պատուաստուած է եւ ատկէ ետք չէ վարակուած։
«Ես առաջին մարդն եմ, որ Հայաստանի մէջ պատուաստուած է թագաժահրի դէմ նախորդ տարուայ նոյեմբերին եւ դեկտեմբերին։ 
Ատկէ ետք իմ ընտանիքիս անդամները վարակուեցան, ես՝ ոչ», – ըսաւ ան։
Թորոսեանի խօսքով՝ պատուաստներու ձեռքբերումը առաջնային է Հայաստանի համար, որքան ալ անիկա պիւտճէին համար հարուած ըլլայ։
«Վերջերս ձեռք բերած ենք 24 հազար «Ասթրա Զենեքա», 15 հազար «Սփութնիկ V»։ 
Վերջինին մէկ դեղաչափը կը գնենք 11 տոլարով։ 
Ամենահասանելին «Սփութնիկ V» պատուաստն է, եւ կը ծրագրուի հարիւր հազարաւոր դեղաչափեր գնել։ 
Սակայն, նոյնիսկ եթէ ողջ Հայաստանը պատուաստուի, թագաժահրը երկրէն չի վերանար. նախ՝ պատուաստները արտադրուած չեն երեխաներու համար, երկրորդ՝ մշտապէս այլ երկրներու հետ անցուդարձ կայ», – ըսաւ ան։
Մարտ 31-ին ժամը 11։00-ի դրութեամբ՝ Հայաստանի մէջ հաստատուած է թագաժահրային հիւանդութեան 1.148 նոր դէպք, առողջացած է 459 քաղաքացի, մահացած է՝ 18-ը: 
Քննութեան ընդհանուր թիւը, այսպիսով, հասած է 853.829-ի:
Աղբիւրը՝ Sputnik Արմենիա
Հայաստանը ստացած է աւելի քան 184 թոն մարդասիրական օգնութիւն
Արցախեան 44-օրեայ պատերազմի առաջին օրերէն առ այսօր սփիւռքի ջանքերով եւ «Հայաստան» համահայկական հիմնադրամի օժանդակութեամբ Հայաստան հասած է աւելի քան 184 թոն մարդասիրական տարաբնոյթ օգնութիւն: 
Անիկա կը ներառէ  բժշկական ժամանակակից սարքաւորումներ, առաջին բուժօգնութեան վիրակապեր, վէրքերու մշակումի եւ մաշկի վերականգնումի բուժական միջոցներ, ձմեռնային տաք պահող արտահագուստ եւ կօշիկներ, քնապարկեր, վրաններ, մահճակալներ, սնունդ, նուէրներու փաթեթներ արցախցի դպրոցականներուն համար եւ այլն:
Ինչպէս կը տեղեկացնէ «Արմէնփրէս»-ը, մարդասիրական օգնութիւնը յատկապէս մեծ եղած է ԱՄՆ-էն եւ եւրոպական մի քանի երկրներէ՝ Ֆրանսա, Պելճիքա, Հոլանտա եւ այլն։
Պատերազմի աւարտէն ետք ստացած օգնութիւնը բաշխուած է շարք մը առողջապահական եւ համայնքային կառոյցներու՝ Քանաքեռ–Զէյթուն բժշկական կեդրոն եւ ծննդատուն, Սուրբ Աստուածամայր, Էրեբունի եւ Գրիգոր Լուսաւորիչ բժշկական կեդրոններ, փրոֆեսոր Ռ․ Օ․ Եոլեանի անուան Արիւնաբանական կեդրոն, Մուրացանի զինուորական հիւանդանոց, Հայրենիքի պաշտպանի վերականգնողական կեդրոն, Մարտունիի, Կապանի, Վարդենիսի, Գորիսի եւ Նոյեմբերեանի բժշկական կեդրոններ։
Oգնութիւն տրամադրուած է նաեւ Արցախի առողջապահութեան նախարարութեան, իսկ ձմեռնային տաք պահող արտահագուստ եւ կօշիկներ՝ շահառուներուն փոխանցուած է Տաւուշի, Արարատի եւ Գեղարքունիքի մարզպետարաններուն միջոցաւ:
Մարդասիրական օգնութիւնը կը շարունակուի, բեռները կը գտնուին մաքսազերծման եւ դասակարգման գործընթացի մէջ։ 
Այս պահու դրութեամբ պահեստաւորուած է յունուար 22-էն փետրուար 4 Լոս Անճելոսէն ստացած 63.015 քիլոկրամ բեռ։ 
Օգնութիւնը շուտով պիտի հասնի հասցէատէրերուն։
Հոլանտայի մէջ ՀՀ դեսպանը Եունեսքոյի յանձնաժողովի նախագահին հետ խօսած է Ազրպէյճանի ռազմական յանցագործութիւններուն մասին
Լիւքսեմպուրկ կատարած այցելութեան շրջանակէն ներս Հոլանտայի մէջ ՀՀ դեսպան Տիգրան Պալայեանը հանդիպումներ ունեցած է Լիւքսեմպուրկի կարդինալ Ժան Քլոտ Հոլերիշի, Եունեսքոյի ազգային յանձնաժողովի նախագահ Սիմոն Բէկի, ԱԳՆ ներկայացուցիչներու, խորհրդարանական խմբակցութիւններու, քաղաքական ուժերու եւ գործարար շրջանակներու հետ։
Պալայեանը կարդինալ Հոլերիշին փոխանցած է Փրանկիսկոս պապի՝ 2016 թուականին Հայաստան այցելութեան ընթացքին նկարուած լուսանկարը։ 
Հանդիպման ընթացքին անդրադարձած են երկու ժողովուրդներու քրիստոնէական ինքնութեան եւ բարեկամական կապերուն մասին։
Զրուցակիցները խօսած են Հայ առաքելական եւ Լիւքսեմպուրկի կաթողիկէ եկեղեցիներու միջեւ յարաբերութիւնները խորացնելու եւ համատեղ նախաձեռնութիւններով հանդէս գալու փոխադարձ հետաքրքրութեան մասին։
Եունեսքոյի յանձնաժողովի նախագահին հետ հանդիպման ընթացքին դեսպան Պալայեանը մանրամասն անդրադարձած է Ազրպէյճանի կողմէն Արցախի մէջ իրականացուած ռազմական յանցագործութիւններուն, որու հետեւանքով ամբողջութեամբ կամ մասնակիօրէն աւերուած են Արցախի եւ յարակից շրջաններու՝ Ազրպէյճանական վերահսկողութեան տակ անցած տարածքներէն ներս հայկական կրօնական-մշակութային յուշարձանները։
Հայ արուեստագէտները Ֆրանսայի պետական մրցանակին արժանացած են
Ֆրանսայի «Արուեստի եւ գրի հրամանատար» շքանշանին արժանացած են վաստակաւոր երաժիշտ եւ «Սիփան-Կոմիտաս» երգչախումբի ղեկավար Կարպիս Ափրիկեանը եւ դերասան Սիմոն Աբգարեանը: 
Կարպիս Ափրիկեանը մեծ ներդրում ունեցած է Եւրոպայի մէջ Կոմիտասի, Բարսեղ Կանաչեանի, Գուրգէն Ալեմշահի գործերը տարբեր ազգութիւններուն ճանաչելի դարձնելու գործին մէջ:
Դերասան Սիմոն Աբգարեանը անցեալ տարի արժանացած էր Ֆրանսայի հեղինակաւոր «Մոլիեր» թատերական երեք մրցանակներներուն: 
Ան 1993 թուականին իր կնոջ՝ Քաթրին Շաուփի հետ Փարիզի մէջ հիմնած է «T.E.R.A.» թատրոնը, բեմադրած է դասական եւ ժամանակակից ներկայացումներ: 
2001 թուականին մրցանակի արժանացած է «Հրէշը լուսնի վրայ» ներկայացման համար: 
Աղբիւր՝ arevelk.am
Սփիւռքահայ սրտաբանը սպանացի խումբ մը բժիշկներու հետ վիրահատութիւններ պիտի իրականացնէ Արցախի մէջ
Սփիւռքահայ սրտաբան Լիլիան Գրիգորեանը Արցախ մեկնած է խումբ մը սպանացի բժիշկներու հետ։ 
Անոնք մէկ շաբթուան մէջ 25-30 վիրահատութիւն պիտի իրականացնեն Ստեփանակերտի հիւանդանոցին մէջ։ 
Լիլիան Գրիգորեանը Մատրիտի «Գրիգորիօ Մարանիոն» հիւանդանոցին միջամտողական սրտաբանական բաժանմունքի սրտաբան է եւ բժշկական գիտութիւններու դոկտոր: Ան նաեւ կը ղեկավարէ «AMADEA»՝ «Հայաստանի բարեկամներու բժշկական ընկերակցութիւն» բարեգործական կազմակերպութիւնը։ 
«Մեզի հետ վիրաբան-ոտնաբոյժ, մանկաբոյժներ, անզգայաբոյժներ։ 
Ինչո՞ւ Արցախ եւ ինչո՞ւ պատերազմէն ետք. որովհետեւ մենք գիտենք, որ այնտեղ հիմա մասնագէտներու մեծ անհրաժեշտութիւն կայ եւ մեր կազմակերպութեան մէջ ներգրաւուած մասնագէտները կ'աշխատին տարբեր բնագաւառներէն ներս եւ այս օգնողական մասով ալ պիտի փորձենք հնարաւորինս օգտակար ըլլալ եւ օգնել»,- ըսած է Լիլիան Գրիգորեանը։
Սպանացի բժիշկները իրենց հետ Արցախ տարած են նաեւ շինծու անդամներ, վիրաբանական վիրահատութիւններու ներմարմնեայ շինծու անդամներ, ընդհանուր վիրահատութիւններու համար անհրաժեշտ տարբեր սարքեր, վերականգնումի սարքեր եւ տարբեր դեղորայք։
«Հայաստանի բարեկամներու բժշկական ընկերակցութիւն» բարեգործական կազմակերպութիւնը ստեղծուած է 44-օրեայ պատերազմէն ետք եւ այս ամիսներուն ընթացքին Հայաստանի ու Արցախի համար կազմակերպած է տարբեր կրթական ծրագիրներ։
«Մենք համախմբուեցանք եւ ստեղծեցինք այդ կազմակերպութիւնը, որովետեւ մինչ պատերազմը Սպանիոյ մէջ հայ համայնքը, այնքան ալ մեծ չըլլալով հանդերձ, չունէր որեւէ կազմակերպուած հարթակ կամ ձեւաչափ։ 
Մեր դերը նաեւ այն է, որ պատմենք մեր սպանացի ընկերներուն ու պաշտօնակիցներուն իրադրութիւնն ու իրականութիւնը, որ Հայաստանի եւ Արցախի մէջ է։ 
Եւ մեր ընկերները, սպանացիները առ հասարակ, շատ համերաշխ ժողովուրդ են, պատրաստակամութիւն յայտնած են այդպիսի աջակցութիւն ցուցաբերելու։ 
Եւ մեր կազմակերպութիւնը ճիշտ ատով կը զբաղի, որ կը համակարգէ եւ պիտի համակարգէ այդ աշխատանքները Սպանիոյ մէջ»,- ըսաւ սրտաբանը։
Լիլիան Գրիգորեանի խօսքով՝ բժշկական այս խումբով իրենց առաջին այցելութիւնն է Հայաստան եւ Արցախ, բայց ասիկա միայն սկիզբն է, իրենց աշխատանքը Արցախի մէջ պիտի շարունակեն։
Լեհական Զամոշչի քաղաքի հայկական եկեղեցին եւ փողոցը
Լեհաստանի մէջ բնակող շուրջ 40 հազար հայեր սփռուած են տարբեր քաղաքներու մէջ՝ Վարսաւիա, Քրաքով, Կլիւիցէ, Վրոցլավ, Կտանսք: 
Լեհաստանի մէջ կը գործեն շարք մը համայնքային կառոյցներ, դպրոցներ: 
Այնտեղ կը գտնուի երկրին միակ՝ Կլիւիցէի Հայ կաթողիկէ Սուրբ Երրորդութիւն հայկական եկեղեցին։ 
Տարբեր ժամանակներուն Լեհաստանի մէջ քաղաքացիութիւն ստացած հայերը, նաեւ հին լեհահայերը, կը համարուէին երկրին 7 ազգային փոքրամասնութիւններէն մէկը։
Եթէ որոշած էք այցելել Լեհաստան, շրջիլ քաղաքները, ծանօթանալ ինքնատիպ ճարտարապետութեան, ապա չմոռնաք այցելել նաեւ առեւտուրի եւ արհեստներու տարածաշրջանային կեդրոն Զամոշչ (Zamość) քաղաքի մէջ, եւ քալել կեդրոնական հրապարակին յարող հայկական փողոցէն (Ulica Ormianska):
Փողոցին շէնքերը պատկանած են մեծ հեղինակութիւն վայելող հայերու, որոնք եղած են առեւտրականներ, արհեստաւորներ եւ բժիշկներ: 
Լեհաստանի հետման Եան Զամոյսկին տակաւին 16-րդ դարուն համախմբած է երկրի տարբեր շրջաններէն ներս ապրող հայերը, իրենց հող յատկացուցած է քաղաքին կեդրոնը եւ օժտած է ինքնավարութեամբ, որպէսզի վերջիններս աշխուժօրէն մասնակցին քաղաքի զարգացումին։
Զամոշչի պատմական կեդրոնը, հայկական փողոցի շէնքերը գրանցուած են Եունեսքոյի համաշխարհային ժառանգութեան ցանկին վրայ:
Իտալիոյ մէջ հայկական համայնքը դրամահաւաք մը կազմակերպած է՝ Արցախին աջակցելու համարԻտալիոյ Միլան քաղաքին մէջ հայկական համայնքը բազմամարդ ցոյց եւ դրամահաւաք կազմակերպած է՝ Արցախին աջակցելու համար։ 
Այդ մասին պատմեց Իտալիոյ հայոց միութեան նախագահ Պայքար Սուազլեանը։
«Հոկտեմբեր 4-ին նամակ մը գրեցինք Իտալիոյ արտաքին գործոց նախարարին՝ բացատրելով մեր հարցը, Արցախի կարեւորութիւնը եւ Արցախի «տէ ֆաքթօ» գոյութիւն ունենալը։ 
Անիկա ուղարկեցինք թէ՛ Իտալիոյ նախագահին, թէ՛ վարչապետին եւ տեսանք, որ աւելի ուշադրութեամբ սկսան հետեւիլ մեր տեղեկատուութեան», - ըսաւ Սուազլեանը։
Իտալիոյ հայոց միութեան նախագահը յայտնեց, որ հոկտեմբեր 13-ին նպատակ ունին նաեւ Հռոմի մէջ ցոյց մը կազմակերպելու եւ իրենց բողոքի ձայնը հասցնելու մինչեւ Թուրքիոյ եւ Ազրպէյճանի դեսպանատուներ։
«Մենք ալ այստեղ մարտերու մէջ ենք, մեր վրայ կրակող չկայ, արիւն չենք թափած, բայց բաւական լուրջ մարտեր են, զորս պատուով պէտք է մինչեւ վերջ տանինք, որպէսզի մեր թշնամիները հասկնան, որ հայերը Տէր Զօրի մէջ չեն հանգած, դեռ կան եւ ոչ ոք ցանկութիւն ունի Տէր Զօր վերադառնալու», - ըսաւ Պայքար Սուազլեանը։
ԱՄՆ հայ համայնքը բողոքի ցոյց մը կազմակերպած է Ազրպէյճանի դեսպանատան դիմաց եւ դատապարտած է ազրպէյճանցիներուն ներխուժումը ՀՀ տարածքԱմերիկայի հայ համայնքը բողոքի ցոյց մը կազմակերպած է Լոս Անճելոսի Ազրպէյճանի դեսպանատան դիմաց՝ դատապարտելու ազրպէյճանցիներուն ներխուժումը Հայաստանի տարածք։ 
Ցոյցը կազմակերպուած է շատ կարճ ժամանակուան մէջ, մասնակցած են հարիւրաւոր մարդիկ.
«Մեզի համար կարեւոր էր նախ լսելի դարձնել մեր բողոքին ձայնը ԱՄՆ կառավարութեան, ըլլայ տեղական, նահանգային, կամ ԱՄՆ բարձրագոյն միջոցներով, այսինքն՝ Ազգային ժողով, ՔոնկրԷս եւ Ծերակոյտ», - ըսաւ փաստաբան Կարօ Ղազարեանը։
Կարօ Ղազարեանի խօսքով՝ այս իրավիճակին վերաբերեալ Ամերիկան ո՛չ միայն պէտք է կոչեր ուղղէ, այլ կոշտ արձագանգէ Ազրպէյճանի գործողութիւններուն եւ խիստ պատժամիջոցներ կիրառէ։ 
Հայ համայնքն ալ պատրաստ է շարունակել բարձրաձայնել խնդրին մասին.  
«Ես վստահ եմ, որ այս համայնքը հիմա, ինչպէս միշտ, պատրաստակամ է աջակցելու ամէն տեսանկիւնէն եւ ամէն միջոցով, ըլլայ նիւթական, բարոյական, մարդասիրական կամ տարբեր առաքելութիւններով», -ըսաւ Ղազարեանը։ 
Ղազարեանը կոչ կ'ուղղէ միւս երկրներուն մէջ ապրող հայերուն՝ կազմակերպելու նոյնանման ցոյցեր, ուշադրութեան կեդրոնը պահել հայ-ազրպէյճանական սահմանին վրայ տիրող իրավիճակը եւ աջակցիլ հայրենիքին։
Հայկական Krisp ընկերությունը մշակում է աղմուկը վերացնող տեխնոլոգիաԱմերիկայէն Հայաստան՝ արհեստագիտական ընկերութիւն ստեղծելու եւ հայրենիքը զարգացնելու տեսլականով։ 
«Krisp» ընկերութեան համահիմնադիր, գործադիր տնօրէն Դաւիթ Պաղտասարեանը 3 տարի առաջ որոշեց ընտանիքին հետ վերադառնալ եւ հաստատուիլ Հայաստանի մէջ։
«Ես ծնած եմ Երեւան եւ 25 տարի աշխատած եմ Երեւանի մէջ, յետոյ աշխատանքի հրաւէրով մեկնած եմ Ամերիկա: Այնտեղ մօտ 9 տարի բնակած եմ ընտանիքիս հետ, առաջնեկս այնտեղ ծնած է։ 
Աշխատած եմ Սիլիքոնեան հովիտին մէջ։ 
Ես ալ, կինս ալ գործունէութիւն ծաւալած ենք արհեստագիտութեան ոլորտէն ներս, այսինքն՝ բաւականին լաւ աշխատանքային կեանք մը եւ նիւթապէս ապահովուած կեանք մը ունեցած ենք այնտեղ» ,-կ՚ըսե ընկերութեան համահիմնադիրը։
Որոշումը դժուար էր, քանի որ Ամերիկայի մէջ կը թողէին յաջողակ աշխատանքային կեանք, նիւթական մեծ շահեր, սակայն կը գիտակցէին՝ կատարեալ երջանկութեան համար կ՚ուզեն շրջապատուած ըլլալ հայերով ու հայկական մշակոյթով։
«Գիտէի, որ այն ընկերութենէն, ուր կ՚աշխատիմ, պէտք է դուրս գայի, իսկ այդ պարագային՝ մեծ գումարներ պիտի կորսուէին։ 
Շատ մեծ գումարներու մասին էր խօսքը, բայց մեծ էր վերադառնալու ցանկութիւնը, արդէն այնքան կը խեղդուէինք այնտեղ։ 
Ու իրականութեան մէջ ատիկա մեր ամէնէն լաւ որոշումներէն մէկը եղաւ»,-կ՚ըսե Դաւիթ Պաղդասարեանը։
Դաւիթը տարբեր նպատակներ ունէր, սակայն ճակատագրին բերումով՝ ծանօթացաւ ապագայ գործընկերոջ հետ եւ միասին որոշեցին հիմնել «Krisp» ընկերութիւնը, որ մեծ ճանաչում կը վայելէ Հայաստանի եւ օտար երկրներու մէջ։ 
Ընկերութիւնը ունի գիտահետազօտական աշխատանոց մը, որ կը յաւակնի դառնալ համաշխարհային կենդրոն։
«Krisp-ի ստեղծման գաղափարն այն էր, որ մենք ստեղծենք արհեստագիտութիւն, որ կը հանէ աղմուկը հեռաձայնային խօսակցութենէն, գործածած ենք մեքենական ուսուցման, արհեստական բանակութեան արհեստագիտութիւնները։ 
Ու շատ բան չիմանալով այդ ոլորտի մասին՝ կրցանք ատիկա ստեղծել, ու մեծ ճանաչում ստացանք աշխարհի տարբեր ոլորտներէ ներս»,-կ՚ըսէ «Krisp» ընկերութեան տնօրէնը։
Դաւիթ Պաղտասարեանը վստահ է՝ պէտք է ապրիլ այնտեղ, ուր ոչ միայն կարելի է մտածել լաւ կեանք կառուցելու մասին, այլեւ մեծ, ազդեցիկ գաղափարներու եւ ատոնց իրականացման մասին։ 
«Krisp»-ը ստեղծուած է նման մեծ գաղափարի հիման վրայ եւ կը շարունակէ միջազգային նոր շուկաներ գրաւել՝ աշխարհին ներկայացնելով Հայաստանի արհեստագիտական ներուժը։
Հալէպի պետական համալսարանէն ներս ընթացք առած է հայկական մշակութային շաբաթը
Հալէպի պետական համալսարանի քարտուղար դոկտոր Աբրահամ Հատիտի, Բերիոյ հայոց թեմի առաջնորդ գերաշնորհ տէր Մասիս եպիսկոպոս Զօպուեանի օրհնութեամբ, Քրիստափոր ուսանողական միութեան շնորհիւ յունիս 6-ին, ժամը 12:00-ին Հալէպի պետական համալսարանէն ներս տեղի ունեցած է արդէն աւանդական դարձած հայկական մշակութային շաբթուան բացումը: 
Միջոցառման խորագիրն է՝ «Սուրիական եւ հայկական մշակոյթներուն ծանօթացումը»։
Մշակութային շաբթուան բացումը ցուցահանդէսով էր, որու ընթացքին ներկայացուած է հայ եւ սուրիացի ժողովուրդներուն դարաւոր բարեկամութեան պատմութիւնն ու մշակութային առանձնայատկութիւնները:
Դոկտոր Աբրահամ Հատիտը իր խօսքին մէջ անդրադարձած է նաեւ Սուրիոյ մէջ սուրիահայերուն կարեւոր դերին մասին՝ նշելով, որ վերջիններս կը նպաստեն երկրի ծաղկման ու բարգաւաճման, ինչպէս նաեւ հայկական մշակոյթի պահպանման ու տարածման:
Ցուցահանդէսի աւարտին Բժշկական համալսարանէն ներս իր դասախօսութեամբ հանդէս եկած է Սուրիոյ խորհրդարանի երեսփոխան Լիւսի Իսկէնեանը: 
Ան մանրամասն պատմած է Տիգրան Մեծի ժամանակաշրջանէն մինչեւ մեր օրեր Հայաստան-Սուրիա եւ հայ-արաբ ժողովուրդներու բարեկամական փոխյարաբերութիւններուն, փոխադարձ վստահելի յարաբերութիւններուն մասին:
Իրանի մէջ Հայոց ցեղասպանութեան տարելիցի միջոցառումները ընթացք պիտի առնեն ապրիլ 23-ին
Իրանի մէջ, թագաժահրի պատճառաւ Հայոց ցեղասպանութեան տարելիցին նուիրուած միջոցառումներու մասնակիցներուն թիւը այս տարի սահմանափակ պիտի ըլլայ: «Արմէնփրէս»-ի հետ զրոյցի ընթացքին Թեհրանի հայոց թեմի Թեմական խորհուրդի Հայոց ցեղասպանութեան 106-րդ տարելիցի կեդրոնական յանձնախումբի ատենապետ Ալեքս Կարապետեանը նշեց, որ տարելիցին ուղղուած աշխատանքները կը յարմարեցնեն երկրէն ներս ստեղծուած իրավիճակին:
«Թեհրանի մէջ, համաճարակի պատճառաւ, այս տարի պիտի չկարենանք ժողովրդական միջոցառումներ իրականացնել, հաւաքները արգիլուած են, դպրոցները առցանց կ՚աշխատին: 
Աշխատանքները կը յարմարեցնենք ստեղծուած իրավիճակին: 
Ըսեմ, որ միջոցառումները այս տարի պիտի սկսին ապրիլ 23-ին: 
Այդ օրը, ի յիշատակ Հայոց ցեղասպանութեան զոհերուն, պիտի կազմակերպուի մոմավառութիւն, սակայն իւրաքանչիւրը իր տան պատշգամէն: 
Այդ արարողութիւնը ընկերային ցանցերով պիտի հեռարձակուի, պիտի փորձենք սփռել, որպէսզի լայն հասարակութեան հասանելի ըլլայ», - նշեց Ալեքս Կարապետեանը:
Ապրիլ 24-ին յիշատակի միջոցառում մը նախատեսուած է Նահատակներու յուշարձանին մօտ, ուր ներկաները ծաղիկներ պիտի խոնարհեցնեն ի յիշատակ նահատակուածներուն: 
Ալեքս Կարապետեանը նշեց, որ մասնակցութիւնը պիտի ըլլայ սահմանափակ, ներկայ պիտի ըլլան միայն ազգային իշխանութեան մարմիններու մէկական ներկայացուցիչներ, որպէսզի հնարաւոր ըլլայ համաճարակին կանոնները պահպանել: 
Միջոցառումը ուղիղ հեռարձակմամբ հասանելի պիտի ըլլայ ընկերային ցանցերու վրայ:
«Այդ միջոցառման շրջանակէն ներս նախատեսուած են ելոյթներ: 
Ծրագրի աւարտին պիտի հնչէ պարսկերէնով յայտարարագիր մը: 
Մեր յայտարարութեան մէջ շեշտը պիտի դրուի Թուրքիոյ ծաւալապաշտական քաղաքականութեան, այդ երկրէն տարածաշրջանի պետութիւններուն ուղղութեամբ եկող վտանգին վրայ», - ըսաւ Ալեքս Կարապետեանը:
Այս հիմնական միջոցառումներէն զատ Իրանի 20-է աւելի հայկական կազմակերպութիւններ պիտի իրականացնեն նաեւ ապրիլքսանչորսեան իրենց ծրագիրները:
Կառավարութիւնը աւելցուցած է գիտական ծրագիրներու ֆինանսաւորումը
Գիտական եւ արհեստագիտական գործունէութեան ծրագիրներուն յատկացուող ֆինանսաւորումը աւելցաւ 2 միլիառ 785 միլիոն դրամով: 
Աւելցուած միջոցները պիտի ուղղուին երկու ոլորտներու՝ գիտական հետազոտութիւններու՝ ըստ բնանիւթի, եւ ենթակառուցուածքի արդիականացման ծրագիրներու։
«Այս որոշումը երկար քննարկումներու արդիւնք է, եւ մենք կը փորձենք, որ ասիկա ոչ միայն առանձին կայացուած որոշում մը ըլլայ, այլեւ գիտութեան շարունակական զարգացման համակարգային գործիքներ գործարկուին», - ըսաւ վարչապետը։
Ասիկա գործընթացի առաջին փուլն է։ 
Գործընթացը պիտի շարունակուի։ 
Ծրագրին հեռանկարները ներկայացուց փոխվարչապետ Տիգրան Աւինեանը.
«Ասպիրանտէն մինչեւ հիմնարկի ղեկավար. բոլոր մակարդակներուն վրայ պիտի վերանայուին աշխատավարձերը, որովհետեւ, միւս ոլորտներուն հետ բաղդատած, գիտութիւնը որպէս այդպիսին, գրաւչութիւն չունի։ 
Մենք միանշանակ պիտի կարենանք աշխատավարձերու վերանայման միջոցաւ գրաւչութիւնը աւելցնել, աւելի շատ երիտասարդներ պիտի երթան դէպի գիտութիւն եւ հնարաւորութիւն պիտի ունենան գիտութեամբ զբաղելու, ապրելու եւ արարելու», - ըսաւ փոխվարչապետը։
Վարչապետն արձանագրեց, որ կրթութեան բարեփոխման հարցին մէջ դրսեւորած են քաղաքական կամք։ 
Կատարուած փոփոխութիւններու շարքէն ներս ան առանձնացուց ուսուցիչներու որակաւորման գործընթացը.
«Ոչ թէ կառավարութիւնը իրենց աշխատավարձը պիտի բարձրացնէ, այլ իրենք պիտի բարձրացնեն, եւ այս տարուայ նոյեմբերէն սկսեալ, նախնական հաշուարկով, մօտ 1.500 ուսուցիչ 30-50 տոկոսով աւելի բարձր աշխատավարձ պիտի ստանայ», - ընդգծեց վարչապետը։
Նիկոլ Փաշինեանին խօսքով՝ կթութիւնը պէտք է համապատասխանի այն տնտեսական ռազմավարութեան, որ կը մշակուի՝ որակական նոր հարթութիւն դուրս գալու համար։
Հայկական ժառանգութեան այգի
Հայկական ժառանգութեան այգին կը գտնուի ԱՄՆ-ի Մասաչուսեց նահանգի Պոստոն քաղաքին մէջ։  
Զբօսայգին հայ համայնքին նուէրն է Մասաչուսեցի քաղաքացիներուն եւ Պոստոնին։ 
Հայկական ժառանգութեան այգիին եւ Հայոց ցեղասպանութեան զոհերուն յիշատակը յաւերժացնող յուշակոթողին պաշտօնական բացման արարողութիւնը տեղի ունեցած է 2012 թուի մայիս 22-ին։
Հայկական ժառանգութեան զբօսայգիի բացման գործին մէջ մեծ ներդրում ունեցած են Մասաչուսեցի նահանգապետ Տուալ Փաթրիքը։ 
Իսկ այգիին օրհնութիւնը կատարած է Խաժակ արքեպիսկոպոս Պարսամեանը, արքեպիսկոպոս Օշական Չոլոյեանի եւ արքեպիսկոպոս Վիգէն Հայկազեանի հետ։
Պոստոն այցելելու ատեն անպայման այցելեցէք զբօսայգին: 
Անիկա ունի հետաքրքրական կառուցուածք. ջրաւազան, ներգաղթեալներու պատուոյն կանգնեցուած յուշարձան, քարերէ ու խոտէ կազմուած լաբիւրինթոս։ 
Զբօսայգին հարուստ է սիմվոլներով եւ խորհրդանշական մեծ նշանակութիւն ունի։ 
Այնտեղ տեղադրուած քանդակը իւրաքանչիւր տարի կը նորոգուի՝ խորհրդանշելով բոլոր անոնց, որոնք բաժնուած են իրենց ծննդավայրէն եւ նոր կեանք մը սկսած են Մասաչուսեցի այս շրջանին մէջ։ 
Զբօսայգիին շրջանաձեւ ոլորուն ճանապարհը՝ պատուած խոտով ու քարերով, կը խորհրդանշէ կեանքի ուղին, ընթացքը։ 
Կեդրոնը գտնուող յաւերժութեան նշանի կեդրոնէն բարձրացող շատրուանը կը խորհրդանշէ յոյս եւ վերածնունդ։
Նոր Ջուղայի մէջ բացուած է հայկական երաժշտական թանգարան
Իրանի Նոր Ջուղա քաղաքին մէջ բացուած է հայկական երաժշտական թանգարան: 
Բացման օրը Ազգային Ժողովի երեսփոխանները, Թեմական ու կրօնական խորհուրդներու, Հայ դատի յանձնախումբի անդամները ծանօթացան թանգարանի բաժիններուն՝ թանգարանի անձնակազմի ուղեկցութեամբ։
Թանգարանի բաժիններն են՝ «Եկեղեցական ղողանջներ», «Աշուղական խաղեր», «Երաժշտական ռիթմ եւ հեւք», «Նուագարանագործութեան արհեստանոց», «Իրանահայ երաժշտութեան աստղաբոյլ», «Գրադարան-ձայնադարան» եւ «Կենդանի կատարումներու սրահ»:
Այսպիսի թանգարան մը հիմնադրելու որոշումը կայացուցած է Սպահանի հայոց թեմի Թեմական խորհուրդը՝ 2019 թուականի նոյեմբերին, նպատակն է՝ ծանօթացնել հայ եւ իրանահայ երաժիշտներուն:
Թանգարանը կառուցուած է Նոր Ջուղայի Քոչեր թաղամասի նախկին ազգային գիշերօթիկի շէնքէն ներս, որ 1958 թուականին գնած է բարերար Եղիսաբէթ Աբրահամեանը՝ իր ամուսնոյն՝ Արամ Աբրահամեանի յիշատակին, որպէսզի անխնամակալ երեխաներուն համար գիշերօթիկ մը հիմնադրէր:
2004 թուականին դադրեցուած է կեդրոնի աշխատանքը եւ վայրը վերածուած է երաժշտական դպրոցի։
Երաժշտական թանգարանէն ներս կան իւրօրինակ նմուշներ, վաւերագրական տուեալներ եւ լուսանկարներ, որոնցմով ոչ միայն արտացոլուած է երաժշտութեան դերը հայ մշակութային եւ հոգեւոր կեանքէն ներս, այլ Իրանի երաժշտութեան պատմութեան մէջ եւս։ 
Ներկայացուած են հայ արուեստագէտներու մասին տուեալներ, որոնք իրենց մեծ դերն ունեցած են Իրանի երաժշտութեան ձեւաւորման գործին մէջ՝ սկսած աշուղական երաժիշտներէն մինչեւ ժամանակակից երգահաններ։
Աղբիւրը՝ «Ալիք» օրաթերթ
Երուսաղէմի հայոց պատրիարքը շնորհաւորած է Նիկոլ Փաշինեանին՝ ընտրութիւններուն տարած յաղթանակին առթիւ
Երուսաղէմի հայոց պատրիարք տէր Նուրհան արքեպիսկոպոս Մանուկեանը շնորհաւորական նամակ մը յղած է ՀՀ վարչապետի պաշտօնակատար Նիկոլ Փաշինեանին՝ արտահերթ խորհրդարանական ընտրութիւններուն «Քաղաքացիական պայմանագիր» կուսակցութեան տարած յաղթանակին առթիւ։ 
Նամակին մէջ մասնաւորապէս գրուած է. 
«Մեծայա՛րգ Նիկոլ Փաշինեան,
Սոյն նամակով կը շնորհաւորենք Ձեզի Հայաստանի Հանրապետութեան վարչապետ ընտրուելու առթիւ:
Ի բոլոր սրտի կ'աղօթենք, որ հայրենիքէն ներս նպաստէք համերաշխութեան հաստատումը եւ իրականացնէք մեր ժողովուրդին ակնկալիքները՝ բարձրացնելով Հայաստանի ու Արցախի Հանրապետութիւններուն անվտանգութիւնը, բարեփոխէք հայոց բանակը եւ նպաստէք ատոր մարտունակութեան վերականգնումը, զարգացնէք տնտեսութիւնն ու բարելաւէք մեր հայրենիքի ընկերային պայմանները:
Անգամ մը եւս կը շնորհաւորենք Ձեզի եւ կ'աղօթենք Ձեր քաջառողջութեան եւ պարտականութիւններու յաջող կատարման համար եւ կ'ակնկալենք օր մը Ձեզ տեսնել Սուրբ Երկրէն ներս:
Օրհնութեամբ՝
Նուրհան արքեպիսկոպոս Մանուկեան
Երուսաղէմի հայ պատրիարք», - գրուած է շնորհաւորական ուղերձին մէջ։
Վենետիկի Մուրատ-Ռափայէլեան հայկական վարժարան
Իտալիոյ մէջ հայերուն ներկայութեան մասին հաւաստի տեղեկութիւնները փոխանցուած են դեռեւս 6-7-րդ դարերէն: 
12-րդ դարուն կէսերէն իտալական տարբեր քաղաքներու մէջ կազմաւորուած են համեմատաբար կայուն հայ համայնքներ, հիմնադրուած են հայկական եկեղեցիներ։ 
Իտալահայերը ներգրաւուած եղած են շարք մը ոլորտներու մէջ, աչքի զարկած են նաեւ որպէս լաւ նաւաստիներ, նաւագնացներ ու նաւաշինարարներ: 
1512 թուին, նոյնինքն Վենետիկի մէջ, Յակոբ Մեղապարտը տպագրած է հայերէն առաջին գիրքը։ 
Հայերէն գիրքեր հրատարակուած են նաեւ Հռոմի, Լիւորնոյի, Փաւիոյ եւ Փատուայի մէջ: 
1717 թուին Վենետիկի Սուրբ Ղազար կղզիին մէջ հիմնադրուած է Մխիթարեան միաբանութիւնը, իսկ 1836 թուին միաբանութեան նախաձեռնութեամբ ստեղծուած է տեղի կարեւոր գիտակրթական հաստատութիւններէն մէկը՝ Մուրատ-Ռափայէլեան գիշերօթիկ վարժարանը, որ տարիներու պատմութիւն ունի։ 
Հիմնադրման սկիզբի տարիներուն անիկա կը գործէր մարզական ծրագրով եւ ունէր 6-ամեայ դասընթացք, սակայն 1867 թուին ստացած է երկրորդական վարժարանի իրաւունք։ 
1917-ին վարժարանը տեղափոխած են Հռոմ, իսկ 1918-ին՝ կրկին Վենետիկ։ 
Երկրորդ համաշխարհային պատերազմի տարիներուն կրթարանը փակուած է, վերաբացուած է 1950-ին։ 
1980-ականներուն այնտեղ կը յաճախէր մօտ 120 սան։ 
Վարժարանը ունեցած է հարուստ գրադարան, թանգարաններ, մարզական հրապարակներ, գործած են «Սայեաթ-Նովա» նուագախումբը, թատերական խմբակը։ 
Վարժարանը ակադեմիական բարձր չափանիշներուն համապատասխան կրթութիւն կը մատուցէր, որուն լաւագոյն շրջանաւարտները կը ստանային իրաւունք՝ առանց քննութիւններու ընդունուելու Եւրոպայի համալսարաններէն ներս:
Մուրատ-Ռափայէլեան վարժարանէն ներս դասաւանդած են Ղեւոնդ Ալիշանը, Ս․ Թէոդորեանը, Մ․ Նուրիխանը, Վ․ Աւգերեանը, Ա․ Գասքանտիլեանը եւ այլք։ Ուսանած են այնպիսի նշանաւոր դէմքեր, ինչպիսին են Դանիէլ Վարուժանը, Մկրտիչ Պեշիկթաշլեանը,  Թովմաս Թերզեանը, Վահրամ Փափազեանը, Յակոբ Փափազեանը, Էտկար Շահինը, Էտկար Մանասը, Սրապիոն Հեքիմեանը եւ ուրիշներ։ 
Վարժարանին դռները բաց եղած են նաեւ եւրոպացիներուն համար։ 
Անուանի հայագէտներ Հայնրիխ Հիւպշմանը, Ֆելիքս Նեւը, Մարի Ֆելիսիթէ Պրոսէն, Նիքոլա Եորկան, Ֆրետերիք Ֆէյտին նոյնպէս ուսանած են այստեղ։
Վարժարանը փակուած է 1997 թուին, ըստ որոշ տեղեկութիւններու՝ աշակերտներու սակաւութեան եւ նիւթական հարցերու պատճառով։ 
Յետագային շէնքը սկսած է ծառայել որպէս կրթամշակութային միջոցառումներու վայր, նաեւ որպէս հիւրատուն հատուկենտ հիւրերու համար։
Հայ զինուորները Փրակա ժամանած են՝ բժշկական օգնութիւն ստանալու նպատակաւ
Փրակայի Վացլաւ Հաւելի անուան օդակայանին մէջ Չեքիոյ հայերը եւ ՀՀ դեսպանութեան ներկայացուցիչը դիմաւորած են արցախեան պատերազմի ընթացքին տուժած զինուորներ Նորայր Սուքիասեանը, Արամ Աւետիսեանը եւ հայրը՝ Արմէն Աւետիսեանը։
Նորայրը մասնակցած է Ասկերանի մէջ ընթացած մարտերուն, կորսնցուցած է մէկ ոտքը, իսկ Արամը կորսնցուցած է երկու ոտքերը՝ վիրաւորուելով Ջրականի (Ջաբրայիլ), ապա Բերձորի (Լաչին) մօտ ընթացող մարտերուն։ 
Արամը Աչաջուր գիւղէն է, Նորայրը՝ Գիւմրիէն։ 
Տղաքը Փրակայի եւ Չեքիոյ այլ քաղաքներու մէջ կ’անցնին ոչ միայն անհրաժեշտ բժշկական զննումէ, այլեւ կը ստանան բարձրակարգ շինծու անդամներ։
Տղոց շինծու անդամներ տրամադրելն ու անհրաժեշտ բժշկական օգնութիւնը կազմակերպած է «Տո՛ւր ինծի յոյս» բարեգործական կազմակերպութիւնը։ 
«Հայերն այսօր»-ի հետ զրոյցներէն մէկուն ընթացքին՝ հիմնադիր-ղեկավար Սոնա Վարդանեանը նշած էր, որ Հայաստան գալու նպատակը մէկն էր՝ ծանօթանալ տղոց առողջական վիճակին եւ հասկնալ, թէ որոնք առաջնային բժշկական օգնութեան կարիք ունին։ 
Ճիշդ այդ ժամանակ ալ հիմնեց «Տո՛ւր ինձ յոյս» բարեգործական կազմակերպութիւնը եւ սկսաւ դրամահաւաքները։
Կազմակերպութիւնը պայմանագիր ունի շինծու անդամներ տրամադրող գերմանական Օթթոպուք ընկերութեան հետ, որ առաջարկած է 33 տոկոս զեղչ։ 
Սոնան նաեւ հրաւէր ստացած է «ԱՆՈ» կուսակցութեան խորհրդարանական  ներկայացուցիչներու կողմէ եւ պայմանաւորուածութիւն ձեռք բերուած է. տղոց վիրահատութեան անհրաժեշտութեան պարագային՝ Փրակայի Զինուորական հիւանդանոցէն ներս չեքիացի բժիշկները անվճար պիտի իրականացնեն զայն։
Առաջին փուլին Փրակայի մէջ շինծու անդամներ պիտի ստանայ հինգ հոգի՝ Արամն ու Նորայրը, Սարգիս Ֆիտանեանը, Էրիք Գրիգորեանը եւ Սարգիս Սարգիսեանը։ 
Տղաքը երեք ամսուայ ընթացքին պիտի ստանան անհրաժեշտ բժշկական օգնութիւնը, ապա պիտի տեղափոխուին Հայաստան եւ անցնին վերականգնողական շրջանը։
Աղբիւր՝ orer.eu
Ափոյի մշակմամբ հայկական երգերը չափազանց նուրբ եւ անոյշ երանգներ ունինՀայկական ժողովրդական երաժշտութեան հնչիւնները Ափօ Սահակեանի կատարմամբ շատ կարճ ժամանակուան մէջ դարձան սիրելի. «Ջանոյ Ջան» երգն արդէն մի քանի տարի է համացանցի վրայ հռչակաւոր է։ 
Ափօ Սահակեան ծնած եւ մեծցած է Երուսաղէմի հայկական թաղամասին մէջ։ 
Հայրենիքէն հեռու ըլլալը տարիներու ընթացքին աւելցուցած է երիտասարդին սէրն ու կապուածութիւնը հայրենիքին հանդէպ: 
Մասնագիտութեամբ քաղաքագէտ է, բայց վաղ տարիքէն կը նուագէ եւ կ᾽երգէ հայկական երգեր։
«Միշտ ալ իմ մէջս եղած է երաժշտական ջիղը, անոր հանդէպ աւելի մեծ էր սէրս, ուստի որոշեցի, որ պէտք է երաժշտութեամբ զբաղիմ եւ ճիշդ այդպէս ալ եղաւ»։
2013-ին հիմնեց «Apo & the Apostles» յայտնի խումբը, ուր հանդէս եկաւ որպէս մենակատար եւ կիթառահար։ 
Խումբի երգերն արաբերէն էին, սակայն անոնց մէջ հայկական երաժշտութեան հնչիւններ կային։
«Սէրն է, որ զիս կը քաշէ դէպի Հայաստան եւ գործը, որ միշտ կ᾽ուզեմ անկեղծ ըլլայ. հայկական եւ անկեղծ»։
Ափոյի մշակմամբ հայկական երգերը չափազանց նուրբ եւ անոյշ երանգներ ունին։ 
Երիտասարդ արուեստագէտին մեծ սէրն է հայկականի հանդէպ, որ կը ստիպէ զայն այսքան իւրօրինակ ստեղծագործել։
«Ի վերջոյ հայ եմ, հայ կը զգամ ինքզինքս եւ ինծի համար հայկական աւանդական երաժշտութիւնը, մշակոյթը շատ աւելի մօտ են ինծի եւ ուրախ եմ, որ այդպէս է»։
Հայրենիքը շատ կը կարօտնայ, այդ է պատճառը, որ ամէն հնարաւոր առիթ երգիչը Հայաստան կը բերէ։
Փրակայի Քարլի համալսարանէն ներս հայագիտական ամբիոն մը ստեղծուած է
Փրակայի Քարլի համալսարանի Փիլիսոփայութեան բաժանմունքէն ներս (Filozofická Fakulta, Univerzity Karlovy) այսուհետեւ Հայագիտական ամբիոն մը կը գործէ։ 
Ըստ Փրակայի մէջ Հայաստանի դեսպանութեան տարածած հաղորդագրութեան՝ մարտ 26-ին պայմանագիր մը ստորագրած են Հայաստանի դեսպանն ու Փիլիսոփայութեան բաժանմունքի տնօրէնը։ 
Հաղորդագրութեան մէջ նշուած է, որ որոշումը կայացուած է հայոց լեզուի, պատմութեան, գրականութեան, փիլիսոփայութեան եւ մշակոյթի ուսուցանումը ա՛լ աւելի խթանելու նպատակաւ։ 
Այս նախագիծը հիմնուած է տասնամեակներ շարունակ Փրակայի Քարլի համալսարանէն ներս գործող Հայագիտութեան ծրագրի գործարկման աւանդոյթին վրայ։
Հայերը, յոյներն ու ասորիները Սիտնիի մէջ ապրիլ 24-ին արդարութեան երթ տեղի պիտի ունենայ
Աւստրալիոյ Սիտնի քաղաքին մէջ ապրիլ 24-ին արդարութեան երթ տեղի պիտի ունենայ, որ պիտի հովանաւորեն Աւստրալիոյ մէջ հայկական, ասորական ու յունական համայնքները։ 
Ինչպէս կը տեղեկացնէ Աւստրալիոյ մէջ Հայ դատի յանձնախումբը՝ երթի միջոցաւ նախաձեռնութեան հեղինակները պիտի պահանջեն Աւստրալիոյ վարչապետին եւ կառավարութեան ճանչնալ հայոց, յունաց եւ ասորացւոց ցեղասպանութիւնը։
«Աւստրալիոյ մէջ շատ հայեր, ասորիներ ու յոյներ Հայոց ցեղասպանութենէն փրկուածներու ժառանգներն են։ 
Մեզմէ շատերը զգացած են Թուրքիոյ ցեղասպանական, մերժողական քաղաքականութեան ուղղակի ազդեցութիւնը, եւ մենք ատոր ականատեսը եղանք նաեւ 2020 թուականի Արցախեան պատերազմի ընթացքին»,- ըսած է Աւստրալիոյ Հայ դատի յանձնախումբի քաղաքական հարցերով ղեկավար Միքայէլ Քոլոքոսեանը։
Ամէն տարի իրականացուող երթը սովորաբար կը գրաւէ հազարաւոր մարդոց ուշադրութիւնը, որոնք եւս կը միանան երթին։ 
Հանրակարգերը պիտի շարժին քաղաքի տարբեր տարածքներէն։
Հայաստանի մէջ եւ Հայաստանէն դուրս՝ հայերը ապրիլ 4-ին կը տօնեն Սուրբ ԶատիկըՀայաստանի մէջ եւ Հայաստանէն դուրս՝ հայերը ապրիլ 4-ին կը տօնեն Սուրբ Զատիկը։ 
Քրիստոսի Յարութեան տօնը Մոսկովի մէջ հայ համայնքը կը տօնէ եկեղեցւոյ մէջ օրհնութիւն ստանալով։ 
Յետոյ մարդիկ կը պատրաստեն աւանդական կարմիրով ներկուած հաւկիթը, գինին, կը նստին սեղանին շուրջը:  
«Չեմ գիտեր՝ կը պատկերացնէք, թէ չէ, մեր հրաշալի տաճարը եւ իր մեծութիւնը, ապա ե՛ւ եկեղեցին, ե՛ւ եկեղեցւոյ բակը ուղղակի լեփ-լեցուն կ՚ըլլայ։ 
Ժամանակ կը պահանջուի նոյնիսկ հաւատացեալներէն, որ կարենան մտնել եկեղեցի, հաղորդակից ըլլալու սրբութիւններէն եւ իրենց աղօթքը բարձրացնելու։ 
Շարքեր կը գոյանան, որովհետեւ այստեղ բաւական շատ հայ կ՚ապրի ե՛ւ Մոսկովի, ե՛ւ մերձմոսկովեան քաղաքներուն մէջ» , - ըսավ Մոսկվայի Սուրբ Պայծառակերպութեան եկեղեցւոյ հոգեւոր սպասաւոր Տէր Քերովբե քահանայ Բարսեղեանը։
Նոյն ձեւով կը տօնեն նաեւ Շիքակոյի մէջ։ 
Հաշուի առնելով, որ համաճարակին պատճառաւ շատեր եկեղեցի չեն այցելեր, հայկական եկեղեցիները ուղիղ եթերով կը փոխանցեն օրուան խորհուրդը.
«Սուրբ Զատկի տօնը այդ յիշեցումն է, այդ իրականութիւնն է, որ Քրիստոսը մեր մէջ է, Քրիստոսը մեզի կը յայտնուի եւ Քրիստոսը գերեզմանէն ոչ թէ միայն կը յայտնուի մեզի, այլ նաեւ մեզի յարութիւն կը պարգեւէ իր երկրորդ գալուստով, մեղքերու թողութեամբ, երբ մենք կու գանք եւ կը մասնակցինք եկեղեցւոյ կեանքին եւ հաղորդութեամբ կը մտնենք Աստուծոյ մօտ», - ըսավ Շիքագոյ, Իլլինոյի քաղաքում ԱՄՆ Արեւելեան Թեմի մէջ Սրբ. Գրիգոր Լուսաւորիչ Հայց. Առաք. Եկեղեցւոյ Հոգեւոր Հովիւ Տէր Անդրեաս Քահանայ Կարապետյանը։
Գերմանիոյ մէջ ալ համաճարակին պատճառաւ եկեղեցական արարողութիւնները կը կատարուին մարդոց սահմանափակ մասնակցութեամբ։ 
Գերմանիոյ հայ առաջնորդարանի նախագահը կը յիշէ նախորդ տարիներու հայ համայնքին մասնակցութիւնը՝ 4 հարիւրէ աւելի մարդիկ կու գային եւ կը մասնակցէին Սուրբ Զատկի տօնին։ 
Հիմա փոխուած է ամէն ինչ, համացանցի միջոցաւ կը կազմակերպեն ժողովուրդ-եկեղեցի շփումը։ 
Սերովբէ Օտապաշեանի խօսքով՝ չէ փոխուած միայն աւանդական ուտեստներու պատրաստման արարողակարգը։
«Ես կրնամ նաեւ օրինակ բերել մեր տունը։ 
Պէտք է ըսեմ, որ նոյնիսկ «սթրես» է քիչ մը, կը պատրաստենք հաւկիթները, անուշեղէն։ 
Այստեղ կան նաեւ տարբերութիւններ, եթէ բաղդատենք Հայաստանի հետ, օրինակ, ունինք հացի տեսակ մը, որ հայերը կը պատրաստեն Կոստանդնուպոլսոյ մէջ, զայն չորեկ կ՚անուանեն. հացի տեսակ է», - ըսավ Գերմանիոյ Հայոց առաջնորդարանի նախագահ Սերովբե Օտապաշեանը։
Երուսաղէմի մէջ ալ Զատիկը կը տօնեն հին տոմարով՝ մայիս 2-ին։ 
Երուսաղէմի հայ համայնքը այս առթիւ թմբուկներով երթ կը կազմակերպէ, անմիջական մասնակցութիւն կ՚ունենայ եկեղեցական արարողութիւններուն։
«Այստեղ ընտանեկան տօնախմբութենէն աւելի միութենական տօնախմբութիւն կը կատարուի, այսինքն՝ ամէն մէկը իր տան մէջ գուցէ ուտեստներ կը պատրաստէ, օրինակ տատիկ-պապիկները կը հրաւիրեն իրենց երեխաները, սակայն հիմնական շեշտադրումը աւելի միութենական է, օրինակ ՀՄԸՄ-ը սեղան կը պատրաստէ եւ կը հրաւիրէ իր անդամները եւ հոգեւորականները» , - ըսավ Երուսաղէմի Հայոց Պատրիարքութեան Սրբոց Յակոբեանց Միաբանութեան Ուխտի անդամ Հոգեշնորհ Տէր Տիրան Աբեղայ Յակոբեանը։
Տիրոջ յարութիւնը կը խորհրդանշէ նաեւ Լուսաւորեայի արարողութիւնը, որ մեծ շուքով կը նշեն Երուսաղէմի հայերը։ 
Այդ օրը Սուրբ Յարութեան տաճարի դուռը հայերուն վստահուած է բանալ։
«Հոգեւորականներ, ժառանգաւորաց, թարգմանչաց վարժարանի աշակերտները թմբուկներով կ՚առաջնորդեն ժողովուրդը, եւ հայոց թարգմանը, Սուրբ Յարութեան տաճարի բանալին ձեռքը, կ՚առաջնորդուի դէպի տաճար, ուր եւ կը կատարուի դուռը բանալու հանդիսաւոր արարողութիւնը», - ըսավ նա։
Լուսահան հայոց վարադապետը վառած մոմ կու տայ հաւատացեալներուն, որ վերնատան մէջ կ՚օրհնէ Հայոց պատրիարքը։ 
Վերջաւորութեան բոլորը զիրար կ՚ողջունեն՝ Քրիստոս յարեաւ ի մեռելոց, օրհնեալ է յարութիւնն Քրիստոսի։
Թիֆլիսի հայերը կը նշեն Սայեաթ-Նովային նուիրուած տօնը՝ Վարդատօնը
Թիֆլիսի հայերը կը նշեն աշուղ Սայեաթ-Նովային նուիրուած տօնը՝ Վարդատօնը։ 
Այս տարի աւանդոյթի համաձայն զայն տօնած են մայիսի վերջին կիրակի օրը։ 
Այս աւանդոյթը 107 տարի առաջ ստեղծուած է։ 
Վիրահայերը Յովհաննէս Թումանեանի տունէն երթով իջած են Սայեաթ-Նովայի յուշակոթողին մօտ, ծաղիկներ խոնարհեցուցած են, ապա շարժած են Սուրբ Գէորգ առաջնորդանիստ եկեղեցի ու յարգանքի տուրք մատուցած են մեծն աշուղի յիշատակին։
Այս տարի, համաճարակով պայմանաւորուած, աւանդական համերգ տեղի չունեցաւ։ 
Աղբիւր եւ լուսանկարներ՝ https://www.facebook.com/ArmEmbGeorgia/posts/2039241802885085
Մերձսեւծովեան հայերը. հետաքրքրական պատմութիւն մը՝ պատմական փաստերով
Ասիկա սեւծովեան տարածաշրջանն է։ 
18-րդ դարուն Ռուսական եւ Օսմանեան կայսրութիւնները կը պատերազմէին միմեանց դէմ՝ այստեղ ռազմավարական կարեւոր տարածքներուն եւ պաշարներուն տիրանալու համար։ 
Այս բախումները ազդեցին Մերձսեւծովեան շրջանի բազմաթիւ ժողովուրդներու, ներառեալ՝ հայերուն ճակատագրին վրայ։ 
Ինչպէ՞ս տարիներու ընթացքին հայերը վերաբնակեցան այստեղ եւ ինչպէ՞ս պահպանեցին իրենց ինքնութիւնը. «Մերձսեւծովեան հայերը» խորագրով հանրագիտարանը ճիշդ այս մասին է։
«Ես շփուած եմ բազմաթիւ հետաքրքրական մարդոց հետ՝ պատմագէտներ ու, ազգագրագէտներու, հայագէտներու, կովկասագէտներու հետ եւ  նիւթեր հաւաքած էի «Խաչքար» թերթի յօդուածի մը համար։ 
Պարզուեցաւ, որ ատոնց մեծամասնութիւնը բաւական հետաքրքրական նիւթեր են՝ Ռուսիոյ հարաւը ապրող հայկական համայնքին մասին։ 
Եւ ահա այդ ժամանակ ծնաւ գաղափարը՝ ստեղծելու հսկայական նախագիծ մը՝ Մերձսեւծովեան հայերը»։
Ներկայիս այս տարածաշրջանին մէջ կը բնակի մօտ 1 միլիոն հայ։  
Հանրագիտարանի հազար յօդուածներուն մէջ կը պատմուի տարբեր անհատներու կեանքին, ինչպէս նաեւ հայկական բնակավայրերուն, տաճարներուն, դպրոցներուն եւ այլ կառոյցներուն մասին։ 
Գրքի ստեղծման համար մեծ խումբ մը աշխատած է. գիտնականներ, պատմաբաններ, լրագրողներ։
«Իւրաքանչիւր ընթերցող, որ կը բանայ այս հանրագիտարանը, կրնայ գտնել իրեն հետաքրքրող տեղեկութիւն մը, միգուցէ մէկը գտնէ ծանօթ ազգանուն մը, միւսը՝ սերունդ մը, որ անմիջականօրէն կապ ունի իր հետ։ 
Յօդուածներուն մէջ կարելի է գտնել նիւթեր, որոնք մարդիկ կրնան օգտագործել իրենց գիտական աշխատանքներուն մէջ», - ըսաւ նախագծին հեղինակը։
Գիրքը հասանելի է նաեւ առցանց տարբերակով։ 
Քրիստափոր Մխիթարեանին խօսքով՝ կը քննարկուի զայն թարգմանել հայերէնի ու անգլերէնի: 
Հիմա կ’աշխատին  հանրագիտարանի երկրորդ հատորի ստեղծման վրայ։ 
Անիկա ընթերցողին պիտի ներկայացնեն այս տարի։
Արցախը Հայաստան է. Ալասքայի հայերը բողոքի ցոյց իրականացուցած են
Միացեալ նահանգներու ամենամեծ նահանգին՝ Ալասքայի մէջ հայկական համայնքը ցոյց մը կազմակերպած է։ 
Հակառակ անոր, որ համայնքի ներկայացուցիչներուն թիւը փոքր է, սակայն բոլորը ներկայ էին բողոքի ցոյցին։ 
Հայերն իրենց աջակցութիւնը յայտնած են Արցախին եւ Հայաստանին, դատապարտած են ազրպէյճանաթրքական յարձակողականութիւնը։ 
«Հակառակ անոր, որ Ալասքան Ամերիկայի ամենամեծ նահանգն է, այստեղ մօտաւորապէս 80 հայ կայ, եւ վստահ չէինք, որ բոլորը կը միանան մեզի, բայց ցոյցի ժամանակ այնքան մարդ հաւաքուած էր, որ մենք ապշած էինք։ 
Մեզի հետ էին նաեւ յոյները, ռուսերը, ուքրանացիները եւ քիւրտերը»,- ըսաւ Ալասքայի ցոյցի կազմակերպիչներէն Եւա Շարփը։
Արցախի դրօշներով ու պաստառներով հայերը Ալասքայի բնակիչներուն պատմած են, թէ իրականութեան մէջ ինչ կը կատարուի Արցախի մէջ։ 
Ցոյցի կազմակերպիչներէն Կարինէ Վարդանեանի ամուսինը պատերազմին առաջին օրը մեկնած է Հայաստան։
Հայաստանի մէջ ժամը 17:00-ի դրութեամբ քուէարկութեան մասնակցած է ընտրողներուն 38.17 տոկոսը
Հայաստանի մէջ արտահերթ խորհրդարանական ընտրութիւններու քուէարկութեան, ժամը 17:00-ի դրութեամբ, մասնակցած է 989 հազար 972 քաղաքացի կամ ընտրողներուն 38.17 տոկոսը։ 
Ինչպէս կը տեղեկացնէ «Արմէնփրէս»-ը, այս մասին մամլոյ ասուլիսի ընթացքին յայտնեց Կեդրոնական ընտրական յանձնաժողովի քարտուղար Արմէն Սմբատեանը։
Համեմատութեան համար՝ 2018 թուականի արտահերթ խորհրդարանական ընտրութիւններու քուէարկութեան ժամը 17:00-ի դրութեամբ մասնակցած էր 1 միլիոն 25 հազար 2 քաղաքացի կամ 39.54 տոկոսը:
«Երբ մտայ Շուշիի եկեղեցին, հասկցայ, որ պէտք է Կոմիտաս նուագեմ». Պելճիքահայ երաժիշտ Սեւակ ԱւանէսեանՊելճիքահայ երաժիշտ Սեւակ Աւանէսեանը Հայաստան էր, երբ պատերազմն սկսաւ։ 
Հայրենիքին աջակցելու նպատակաւ երաժիշտը մեկնեցաւ Պելճիքա եւ 3 համերգ կատարեց, որոնց ողջ հասոյթը նուիրաբերեց «Հայաստան» համահայկական հիմնադրամին։ 
Յաջորդ կանգառն Արցախն էր։ 
«Եկեղեցւոյ տարածքը դատարկ էր եւ այնտեղ ոչ ոք կար։ 
Ամէն վայրկեան կրնար եկեղեցին դարձեալ ռմբակոծուիլ։ 
Երբ մտայ եկեղեցի, նստայ, միայն ես էի եւ ընկերներէս մէկը, որ կը նկարէր։ 
Հազիւ նստայ, հասկցայ, որ պէտք է նուագեմ «Կռունկը»։ 
Ձեւով մը տեսնելով կոտրուած, անգլուխ հրեշտակին արձանը, փշուր-փշուր եղած նկարը, այդ ամէն ինչը, Կոմիտասը խօսեցաւ իմ մէջէս», - ըսաւ Սեւակ Աւանէսեանը։ 
Անոր կարծիքով՝ Կոմիտասի «Կռունկ» երաժշտութիւնն էր, որ այդ պահուն կրնար  արտայայտել ողջ հայութեան զգացածը։  
«Կռունկ, ուրկէ՞ կու գաս, ինչպիսի՞ն է մեր երկրին վիճակը, որովհետեւ մեր հողն է, մեր տունն է, բայց մենք՝ բոլորս, ներառեալ երեւանցիներս, կ’ապրինք Արցախէն դուրս, յատկապէս սփիւռքահայերս։ 
Շատ սրտի մօտ երաժշտութիւն մը, զոր կռունկի ձայնն էր որոշ չափով», - ըսաւ Սեւակ Աւանէսեանը։ 
Սեւակը կը պատմէ, որ այդ պահուն յատակն կը դղրդար, կը լսուէին հրթիռակոծութիւններու ձայները։ Սակայն, երբ սկսաւ նուագել, ամէն ինչ կարծես լռեց։ 
«Մենք՝ երաժիշտներս շատ լաւ չենք խօսելու մէջ, բայց մեր խօսելու եւ զգացմունքները արտայայտելու միակ ձեւը երաժշտութիւնն է։ 
Համարենք աղօթք ձեւով մը, որ ես այնտեղ էի, կը նուագէի, իմ աղօթքս էր Աստծոյ, իմ ուղերձս էր հայ ժողովուրդին, ողջ աշխարհին եւ, ի վերջոյ, ինքզինքիս համար։ 
Ես կը մնամ վերջին մարդը այդ եկեղեցւոյ մէջ, բայց ոչ մէկուն կու տամ զայն», - ըսաւ Սեւակ Աւանէսեանը։ 
Սեւակին խօսքով՝ երաժշտութիւնն Աստծոյ հետ խօսելու իրենց ձեւն է։ 
Պատերազմին աւարտէն ետք երաժիշտն իր թաւջութակով դարձեալ Շուշիի եկեղեցւոյ մէջ պիտի գտնուի։
Յուշագիր՝ ՀՊՄՀ-ի եւ Մարսիլիոյ «Խաչատուր Աբովեան» վարժարանի միջեւ
Մանկավարժական համալսարանի եւ Մարսիլիոյ «Խաչատուր Աբովեան» վարժարանի միջեւ կնքուեցաւ համագործակցութեան յուշագիր մը: 
Վարժարանը երկօրեայ հայկական կրթարան մըն է, ուր կը յաճախեն Մարսիլիոյ շուրջ 200 հայ աշակերտներ:
ՀՊՄՀ Բանասիրական բաժանմունքը մի քանի անգամ հեռավար ձեւաչափով հանդիպած է վարժարանի ուսուցիչներուն, վերապատրաստած է զանոնք, ուղարկուած են դասադիտարկումներ, տրուած են մեթոտական ցուցումներ՝ հայոց լեզուն իբրեւ երկրորդ լեզու դասաւանդելու գործին մէջ:
Յուշագրին համաձայն՝ Մեծ Լուսաւորիչին անունը կրող կրթական երկու հաստատութիւնները պիտի համագործակցին ակադեմական, մշակութային եւ կրթական գործակցութիւնը խթանելու նպատակաւ: 
Կողմերը պիտի համագործակցին տեղեկատուութեան, գիտական նիւթերու եւ տպագրութիւններու փոխանակման, ուսումնամեթոտական եւ նիւթերու արհեստագիտական շտեմարանի ամրապնդման, դասախօսական անձնակազմի հրաւիրելու, համատեղ գիտահետազօտական գործունէութեան, կրթական ծրագիրներու մշակման, կատարելագործման եւ ուսանողներու փորձնական շրջան անցընելու ոլորտներէն ներս:
Մանկավարժական համալսարանի համալսարանապետ Ռուբէն Միրզախանեանը ողջունեց հիւրերը եւ նշեց, որ գաղթավայրերու թիւի աւելցումին զուգահեռ պէտք է քայլեր ձեռնարկուին հայոց լեզուի եւ ազգային մշակոյթի պահպանման համար:
«Մեր առաքելութեան մէկ մասը կրնանք իրականացուած համարել, եթէ կարենանք նպաստել, որ երեխաներուն մէկ մասը կարենայ պահպանել լեզուն ու մշակոյթը»,- նշեց համալսարանապետը եւ վարժարանի տնօրէն Կարէն Խուրշուդեանին խորհուրդ տուաւ գործունէութեան ընթացքին շեշտադրել հայոց լեզուի, գրականութեան եւ մշակոյթի դասաւանդման կատարելագործումը:
Համալսարանապետն ընդգծեց, որ ոչ միայն մանկավարժութեան, այլեւ մշակոյթի ոլորտէն ներս բուհը կրնայ առանձնակի օգտակար դառնալ՝ դասաւանդման մեթոտաբանութեան առնչութեամբ: 
Ան յոյս յայտնեց, որ ամենատարբեր ձեւաչափերով համագործակցութիւնը պիտի ունենայ շօշափելի արդիւնքներ եւ ժամանակի ընթացքին պիտի ընդլայնի՝ ներառելով ոչ միայն դասախօսական կազմը, այլ ուսանողները եւս:
Մարսիլիոյ «Խաչատուր Աբովեան» վարժարանի տնօրէն Կարէն Խուրշուդեանը շնորհակալութիւն յայտնեց ընդունելութեան եւ համագործակցութեան պատրաստակամութեան համար եւ խօսեցաւ այն խնդիրներուն մասին, որոնց կ՚առնչուի դպրոցը: 
Հայկական երկօրեայ դպրոցին առջեւ առաջին հերթին հայապահպանութեան խնդիրը դրուած է, եւ այդ գործին մէջ տնօրէնը կը կարեւորէ յատկապէս Մանկավարժական համալսարանին ներուժը՝ մեթոտական աջակցութիւն, վերապատրաստումներ, տպագրութիւններ եւ այլն:
Կարէն Խուրշուդեանը նշեց նաեւ, որ ունին դպրոցն ընդլայնելու, զայն ամենօրեայ դարձնելու նպատակ եւ ծրագիր, ուստի պէտք է հզօրանալ՝ առաջին հերթին սկսելով մանկավարժներու մասնագիտական որակներուն բարձրացումէն:
Աղբիւր՝ aspu.am
«Աւրորան» կը փոխէ ռազմավարութիւնը Արցախի օգնութեան ծրագրին մէջ
Նախաձեռնութիւնը հիմնականին մէջ կ’աջակցի տարածաշրջանին մէջ ընկերային կայուն զարգացման ծրագիրներուն
«Աւրորա» մարդասիրական նախաձեռնութիւնը կը յայտարարէ Արցախի օգնութեան ծրագրի հիմնովին նոր փուլ մը. այսուհետեւ անիկա կ’աջակցի այնպիսի նախագիծերու, որոնք կ’օժանդակեն եւ կը խթանեն ընկերային երկարաժամկէտ զարգացումը տարածաշրջանին մէջ: 
Պատերազմէն ետք, «Աւրորայի» կողմէ մեկնարկած ծրագիրը #AraratChallenge նախաձեռնութեան միջոցաւ՝ մարդասիրական անյապաղ օգնութիւն կը տրամադրէր արցախցիներուն: 
Անկէ զատ, «Աւրորայի» համահիմնադիրներ Նուպար Աֆէեանը, Վարդան Գրեգորեանը եւ Ռուբէն Վարդանեանը 1 միլիոն ԱՄՆ տոլար նուիրաբերեցին «Հայաստան» համահայկական հիմնադրամին՝ Արցախի օգնութեան ծրագիրներուն համար:
Այս նոր փուլով անցում կը կատարուի կայունութեան ուղղուած ծրագիրներուն, որոնք կ’ապահովեն երկարաժամկէտ ազդեցութիւն եւ կ’ընդգրկեն ֆինանսաւորման նախագիծեր, որոնք կ’աջակցին փոքր ձեռներէցութեան, ենթակառուցուածքներու վերականգնումին եւ կը խթանեն տնտեսութիւնը: 
Միեւնոյնատեն նախաձեռնութիւնը հաւատարիմ կը մնայ իր յանձնառութեան՝ պահպանելու եւ յառաջ մղելու հայկական ժառանգութիւնը տարածաշրջանին մէջ: Անիկա նաեւ պիտի շարունակէ աջակցիլ նախագիծերու, որոնք անմիջական օգնութիւն կը տրամադրեն Արցախի անապահով համայնքներուն:
«Հայաստանի եւ Ազրպէյճանի միջեւ հրադադարի հաստատումէն ետք «Աւրորան» կարեւոր դերակատարում մը ունեցաւ՝ անյապաղ օգնութիւն տրամադրելով մարդասիրական լուրջ ճգնաժամի առջեւ կանգնած արցախահայութեան: 
Այսօր տեղւոյն վրայ անհրաժեշտ են ռազմավարական լուծումներ, եւ մենք ուրախ ենք ըլլալու առաջիններէն մէկը, որ օրակարգ կը վերադարձնէ երկարատեւ ընկերային զարգացումն ու կ’աջակցի նախագիծերու, որոնք կը նպաստեն զայն»,- ըսաւ «Աւրորայի» Արցախի ծրագրի ղեկավար Նարինէ Աղապալեանը:
Ըլլալով տարածաշրջանին մէջ մարդասիրական ոլորտի հիմնական առաջատարներէն՝ «Աւրորան» կը նախատեսէ համախմբել նախաձեռնութեան գործընկերները՝ բաժնեկցելու լաւագոյն փորձով՝ ապրիլին կազմակերպուող համաժողովին, ինչպէս նաեւ ներգրաւել փորձագէտները հայկական սփիւռքէն եւ նպաստել մարդասիրական հարթակի զարգացումը:
Արցախի մարդասիրական ծրագրի մեկնարկէն ի վեր՝ «Աւրորա» մարդասիրական նախաձեռնութիւնը արդէն ընդհանուր 581.740 ԱՄՆ տոլար (300.660.500 դրամ) յատկացուցած է՝ աջակցելով 57 տեղական եւ միջազգային նախագծի, որոնք ներկայացուած են ստորեւ․ auroraprize.com
Ազրպէյճանը իր ստանձնած պարտաւորութիւնները չէ կատարած. Նիկոլ Փաշինեան
Կառավարութեան նիստի ընթացքին վարչապետի պաշտօնակատար Նիկոլ Փաշինեանը ըսաւ, որ հայ գերիները եւ այլ պահուող անձինք վերադարձնելու առնչեալ Ազրպէյճանը իր ստանձնած պարտաւորութիւնները չէ կատարած։ 
Ան արձանագրեց, որ այս փաստը արդէն միջազգային օրակարգի հարց դարձած է.
«Երէկ Եւրամիութիւնը շատ կարեւոր ուշ երեկոյեան յայտարարութիւն մը տարածած է, որուն մէջ կ՚արձանագրէ շատ յստակ եւ շատ հասցէական, որ Ազրպէյճանը պէտք է վերադարձնէ բոլոր գերեվարուած անձինք, ընդ որում, անկախ այդ անձանց գերեվարուելու ստոյգ հանգամանքներէն։ 
Ասիկա շատ կարեւոր արձանագրում մըն է, ընդ որում կարեւոր կը համարեմ նաեւ, որ այս յայտարարութեան մէջ յղում կատարուած է ՄԻԵԴ-ի մէջ տեղի ունեցող գործընթացներուն, որ, ըստ էութեան, քաղաքական յայտարարութեան վրայ կ՚աւելցնէ նաեւ իրաւական բաղադրիչ»,- նշեց Փաշինեանը։
Նիկոլ Փաշինեանը նաեւ նկատել տուաւ, որ վերջին շրջանին գերեվարուած անձանց վերաբերեալ միջազգային աշխուժութիւնը կը մեծցնէ այն լաւատեսութիւնը, որ այս հարցին մէջ կ՚ըլլան յստակ արդիւնքներ։
Կառավարութեան անդամները նաեւ քննարկեցին երկրէն ներս համաճարակային իրավիճակին մասին՝ կարեւորելով թագաժահրի դէմ պատուաստուելու գործընթացը։
«Մենք հիմա, փառք Աստծոյ, ունինք պատուաստման բաւական մեծ կարողութիւն, բայց կը բախինք խնդրի մը հետ, որ այդ կարողականութիւնը պատշաճ չափերով եւ ծաւալներով չի իրականացուիր, ուստի որոշակի վտանգներ կը յառաջացնէ», - ըսաւ վարչապետի պաշտօնակատարը։
Պատուաստուելու ինչպիսի՞ հնարաւորութիւններ ունին քաղաքացիները եւ ինչպէ՞ս օգտուիլ ատոնցմէ. մանրամասները ներկայացուց Առողջապահութեան նախարարի պաշտօնակատար Անահիտ Աւանէսեանը.
«Սիրելի՛ քաղաքացիներ, անկախ ձեր կցագրուած վայրէն, կրնաք ձեր նախընտրած հանրաբուժարանէն ներս հերթագրուիլ եւ ստանալ պատուաստը։ 
Յաջորդ շաբթուընէ մենք պիտի ունենանք շարժական խումբեր, որոնք քաղաքի բանուկ մասերուն մէջ տեղակայուած պիտի ըլլան եւ եւս մէկ քայլ մօտեցնեն մեր քաղաքացիներու պատուաստման հնարաւորութիւնը։ 
Ես երէկ պատուաստուեցայ, պարոն Աւինեանը եւս, ինքզինքս շատ լաւ կը զգամ եւ յոյս ունիմ, որ այս օրինակը վարակիչ կ՚ըլլայ», - ըսաւ նախարարի պաշտօնակատարը։
Հայաստանը յառաջիկային պատուաստանիւթ պիտի ներկրէ նաեւ Չինաստանէն։ 
Նիկոլ Փաշինեանը ընդգծեց, եթէ որեւէ պատուաստանիւթ վտանգ յառաջացնէ քաղաքացիներուն կեանքին վրայ, կառավարութիւնը չ՚ընդունիր զայն.
«Շատ կարեւոր կը համարեմ, որ խլացուին բոլոր այն ձայները, որոնք արշաւանք կը սկսին պատուաստումներուն դէմ։ 
Պարո՛ն Քերոբեան, պէտք է գործարարութիւնը նոյնպէս ներգրաւել, որ այս գործընթացը պատշաճ մակարդակով իրականացուի, եւ, պարո՛ն Յարութիւնեան, կը կարծեմ, որ Զինուած ուժերուն մէջ եւս պէտք է իրականացուի պատուաստման գործընթացը, ընդհանրապէս պետական մարմիններուն մէջ, մենք այդ առաջնորդութիւնը պէտք է ստանձնենք», - ըսաւ վարչապետի պաշտօնակատարը։ 
Հայաստանի մէջ պիտի թոյլատրուի Քանեփի արտադրութիւնը։ 
Ներածումը, արտածումը եւ մեծածախ առեւտուրը պիտի թոյլատրուին համապատասխան արտօնագրութեան առկայութեան պարագային։ 
Պիտի արգիլուի զայն օգտագործել որպէս թմրամիջոց.
«Բաւական լուրջ վերահսկողութեան համակարգ նախատեսուած է արտադրական քանեփի արտադրութեան, ինչպէս նաեւ արտածման, ներածման եւ մեծածախ առեւտուրի ոլորտէն ներս ափիոնի շրջանառութիւնը կանխարգիլելու նպատակաւ։ 
Եւ այդ վերահսկողութիւնը պիտի իրականացուի տեսչական մարմիններուն կողմէ, մասնաւորապէս կ՚ենթադրուի ոստիկանութեան ներգրաւուածութիւնը գործընթացին մէջ», - ըսաւ փոխվարչապետի պաշտօնակատար Տիգրան Աւինեանը։
Տիգրան Աւինեանի խօսքով՝ այս գործունէութեան համար բարձր պետական տուրքի դրոյքաչափեր նախատեսուած են՝ հաշուի առնելով նաեւ եկամտաբերութեան չափը։ 
Նախագծի կարգաւորումներով՝ միայն փակ տարածքներէն ներս պիտի թոյլատրուի արտադրութիւնը։
«Ազրպէյճանը ամէն ինչին ոչ ըսած է». Նիկոլ Փաշինեանը՝ ԼՂ բանակցութիւններուն մասին
Ազգային Ժողովը յատուկ նիստ մը գումարեց, որու ընթացքին «Իմ քայլը» խմբակցութեան ղեկավար Լիլիթ Մակունցը ներկայացուց Նիկոլ Փաշինեանի թեկնածութիւնը վարչապետի պաշտօնին համար։ 
Նիկոլ Փաշինեանը իր ելոյթին մէջ ընդգծեց ընտրութիւններ իրականացնելու վերաբերեալ այն համաձայնութիւնը, որ ձեռք բերուած էր ԱԺ խմբակցութիւններուն եւ ՀՀ նախագահին հետ։
«Այս ընթացքին բազմաթիւ քննարկումներ, շահարկումներ տեղի ունեցան այն մասին, որ ահա, որեւէ պահու, որոշ ուժեր պիտի փորձեն երկրորդ փուլին այլ իրադրութիւն զարգացնել։ 
Ես նախորդ անգամ ըսած եմ այս ամբիոնէն, որ եթէ պայմանաւորուածութիւնները խախտելու փորձեր ըլլան, մենք ունենք պատրաստ լուծում՝ այդ պարագային «Իմ քայլը» խմբակցութիւնը կ՚ընտրէ վարչապետ։ 
Եւ ես յոյս ունիմ, որ պայմանաւորուածութիւնները որեւէ կերպ խախտելու փորձեր չեն ըլլար», - ըսաւ Փաշինեանը։
Նիկոլ Փաշինեանը անդրադարձաւ նաեւ թագաժահրի համաճարակի հարցին եւ բոլորին կոչ ուղղեց՝ պատուաստուելու եւ լուսաբանելու պատուաստուելու ընթացքին մասին։ 
Ան ընդգծեց, որ շուտով ճանապարհորդական սահմանափակումներ պիտի գործեն եւ զբօսաշրջիկներուն համար պարտադիր պիտի դառնայ պատուաստուիլը։ 
Փաշինեանը նաեւ կոչ ուղղեց՝ չտրուելու պատուաստի վերաբերեալ շահարկումներուն։
ԱԺ երեսփոխան Տիգրան Ուրիխանեանի հարցին ի պատասխան՝ Նիկոլ Փաշինեանը խօսեցաւ ՀՀ երրորդ նախագահ Սերժ Սարգիսեանի հարցազրոյցին մասին, ուր ան խօսած էր Արցախի հարցին եւ բանակցային գործընթացին մասին, որմով ան ընդգծած էր, որ 2018 թուականէն ետք խաթարուած են բանակցութիւնները։ 
Փաշինեանը նկատել տուաւ, որ այսպիսի յայտարարութիւնները լաւ առիթ են բանակցային բովանդակութեան նոր շերտեր բանալու համար, որու համար որոշակի սահմանափակումներ կային անցեալին.
«Բանակցային բովանդակութիւնը փոխուած է 2015 թուականի աշնան եւ 2016 թուականի ձմրան։ 
Եթէ Սերժ Սարգիսեանը որոշած է բացայայտումներ ընել, թող բարի ըլլայ պատմելու մարդոց 2015 թուականի աշնան եւ 2016 թուականի ձմրան իրադարձութիւններուն մասին, որմէ ետք եկած է 2016-ի գարունը եւ եղած է ապրիլ 2, բանակցային բովանդակութիւնը փոխուած է ճիշդ այդժամ եւ ատիկա ապացուցող փաստաթուղթեր, բանակցութիւններու արձանագրութիւններ կան, որոնց հետ ես աշխատած եմ 2018 թուականին վարչապետի պաշտօնը ստանձնելէս ետք», - ըսաւ ան։
Նոյն հարցի շրջանակէն ներս Նիկոլ Փաշինեանը խօսեցաւ նաեւ 5+2 ձեւաչափով շրջանները յանձնելու հարցին մասին եւ ըսաւ, որ Ազրպէյճանը ատոր ալ չէ համաձայնած։
«Հայկական կողմը ըսած է, որ մենք 7 շրջանները կը յանձնենք, Ազրպէյճանը ըսած է՝ ոչ, հայկական կողմը ըսած է, որ մենք կ՚ընդունինք, որ Արցախի կարգավիճակի ճշգրտման հարցին մէջ պէտք է մասնակցի Լեռնային Ղարաբաղի ողջ բնակչութիւնը, որուն մէջ կը մտնեն նաեւ ազրպէյճանցիներ, Ազրպէյճանը դարձեալ ըսած է՝ ոչ։ 
Ազրպէյճանը ամէն ինչին ոչ ըսած է։ 
Ի դէպ, պատերազմի ընթացքին ես մի քանի անգամ հարցազրոյց տուած եւ ըսած եմ, որ որեւէ բան, որուն համաձայն է Հայաստանը, նոյնիսկ ամէնէն վատ տարբերակը, յաջորդ պահուն Ազրպէյճանը համաձայն չէ, ան աւելին կ՚ուզէ», - ըսաւ Փաշինեանը։
Ան յիշեցուց, որ 2018 թուականի ապրիլին Ազգային Ժողովի ամբիոնէն Սերժ Սարգիսեանը յայտարարած է բանակցային գործընթացի ձախողման եւ պատերազմի տրամաբանութեան մեկնարկին մասին եւ այդ տեսանիւթերը կան։
Ազրպէյճանի տարածած տեղեկութիւնը, թէ գերեվարուած հայ զինծառայողները կը գտնուին Ազրպէյճանի տարածքին մէջ, կեղծ է
Պաշտպանութեան նախարարութիւնը տեղեկացուցած է, որ Ազրպէյճանի Հանրապետութեան պաշտպանութեան նախարարութեան տարածած յայտարարութիւնը, ըստ որու՝ ազրպէյճանական Զինուած ուժերու կողմէն գերեվարուած հայ զինծառայողները կը գտնուին Ազրպէյճանի տարածքին մէջ, չի համապատասխաներ իրականութեան: 
ՊՆ-ը հրապարակած է տեղուանքի մանրամասն քարտէսը.
Յիշեցնենք, որ մայիս 27-ին վաղ առաւօտեան, Հայաստանի Հանրապետութեան Գեղարքունիքի մարզի սահմանային հատուածին մէջ, ՀՀ ԶՈՒ N զօրամասի պահպանութեան տարածքին մէջ չափագիտական աշխատանքներ կատարելու ընթացքին, ազրպէյճանական զինուած ուժերու զինծառայողներուն կողմէ շրջափակուած եւ գերեվարուած է ՀՀ ԶՈՒ վեց զինծառայող։ 
Անոնք են՝ պայմանագրային զինծառայողներ Ա. Ն. Աբգարեանը, Ի. Ա. Սարգսեանը, Վ. Վ. Սարգսեանը, Բ. Ս. Օհանեանը, Ա. Գ. Բուդոյեանը, Վ. Օ. Ռաֆայէլեանը։
Ըստ ՊՆ-ի՝ կը ձեռնարկուին անհրաժեշտ միջոցառումներ՝ գերեվարուած զինծառայողներուն վերադարձնելու ուղղութեամբ։
Ազրպէյճանը կրակ բացաւ հայկական դիրքերուն ուղղութեամբ
Ազրպէյճանի Զինուած ուժերու ստորաբաժանումները սեպտեմբեր 8-ին, ժամը 02:30-ի սահմաններուն,  տարբեր տրամաչափի հրաձգային զինատեսակներէ կրակ բացին հայ-ազրպէյճանական սահմանագօտիի հարաւարեւելեան հատուածին մէջ տեղակայուած հայկական մարտական դիրքերուն ուղղութեամբ:
Պատասխան գործողութիւններէն ետք ազրպէյճանական ստորաբաժանումներուն կրակը լռեցուած է:
Հայկական կողմէն կորուստներ չկան:
«Ազրպէյճանը կը խախտէ միջազգային իրաւունքը՝ անօրինական կերպով ներխուժելով ՀՀ տարածք». Թանկեան
«System of a Down» խումբի մենակատար, ռոք երաժիշտ Սերժ Թանկեանը Թուիթէրի իր էջին վրայ աշխարհի ուշադրութիւնը հրաւիրած է բռնապետական Ազրպէյճանի իրականացուցած պատերազմական յանցագործութիւններու վրայ: 
«Անընդունելի է, որ կազմակերպութիւններն ու ընկերութիւնները կը շարունակեն գործարքները Ազրպէյճանի նման բռնապետութեան հետ, որ պատերազմական յանցագործութիւններ կը կատարէ, կը խախտէ միջազգային իրաւունքը՝ պահելով հայ ռազմագերիները եւ անօրինական կերպով ներխուժելով Հայաստանի տարածք: 
Անընդունելի է»,- գրած է Սերժ Թանկեանը:
Ազրպէյճանցիները ակնյայտօրէն կեղծուած քարտէսներ ունին. Նիկոլ ՓաշինեանՍիւնիքի մէջ իրավիճակը նոյնն է: 
Ազրպէյճանցի զինուորները տակաւին չեն հեռացած Սեւ լիճի տարածքէն: 
Կառավարութեան նիստի ընթացքին Նիկոլ Փաշինեանը յայտնեց, որ Սեւ լիճի հատուածը տեղի ունեցածը նախապէս ծրագրուած սադրանք մը եղած է.
«Սեւ լիճի մերձակայքը կան ազրպէյճանցի զինուորներ, եւ այնտեղ են նաեւ մեր մեծ թիւով զինուորները, բայց կ'ուզեմ ըսել, որ իրադրութիւնը ռազմական տեղաշարժման չէ հասած, այսինքն՝ փոխհրաձգութիւն եւ բախում չկայ, որովհետեւ երեկուընէ ի վեր աշխատանք կը տարիւի ազրպէյճանցի զինուորները այս տարածքէն դուրս բերելու ուղղութեամբ», - ըսաւ Փաշինեանը։
Նիկոլ Փաշինեանը ըսաւ, որ ազրպէյճանցիները ակնյայտօրէն կեղծուած քարտէսներ ունին, որմով կ'ուզեն հիմնաւորել, որ իրենք Ազրպէյճանի սահմաններէն ներս կը գտնուին։ 
Թէ ինչպէ՛ս հնարաւոր եղած է, որ ազրպէյճանցիները հատեն սահմանը եւ միջդիրքային հատուածներով հասնին Սեւ լիճ, ըստ Փաշինեանի, ատիկա առանձին քննարկման խնդիր է, որ անպայման պիտի դիտարկուի։
«Այս իրավիճակին մենք շատ լուրջ պէտք է վերաբերինք, որովհետեւ, ըստ էութեան, մենք գործ ունինք ճգնաժամի հետ, որ յետագայ զարգացման մի քանի տարբերակներ կրնան ունենալ: 
Մեր խնդիրն է, որ Հայաստանի ինքնիշխան տարածքը պէտք է մնայ եւ ըլլայ անձեռնմխելի եւ մեր խնդիրն է, որ Ազրպէյճանի զինուած ուժերը պէտք է ետ քաշուին ելման դիրքեր, այսինքն՝ այն դիրքեր, ուրկէ անոնք սկսած են յառաջխաղացումը, այն դիրքեր, ուր անոնք գտնուած են մայիս 10-ի դրութեամբ», - ըսաւ ան։
Վարչապետի պաշտօնակատարը նաեւ ընդգծեց, որ Պաշտպանութեան նախարարութիւնը եւ Ազգային անվտանգութեան ծառայութիւնը ոչ թէ հերքած են տեղի ունեցածը, յետոյ հաստատած են, այլ հերքուած է մարտական գործողութիւններու, վիրաւորներու եւ զոհերու մասին տարածուող ապատեղեկատուութիւնը, որմէ ետք կատարուած է իրադրութեան գնահատում եւ տրուած է ամբողջական տեղեկատուութիւն։ 
Նիկոլ Փաշինեանը յայտնեց, որ հիմա Սեւ լիճի հատուածը կ'ընթանայ աշխատանք, կառավարութեան նիստէն ետք ալ տեղի կ'ունենայ անվտանգութեան խորհուրդի նիստ եւ կը քննարկուին տեղի ունեցած զարգացումները։
Գործարարական ուղեցոյց. որո՞նք են Հայաստանի արհեստագիտական հնարաւորութիւնները
Ռուսիոյ «Rusbase (Rb.ru)» գործարարական հարթակը անդրադարձած է հայաստանեան ՏԱ ոլորտի հնարաւորութիւններուն՝ կազմելով մանրամասն գործարարական ուղեցոյց մը։ 
Անիկա ներկայացուցած է ընդհանուր պատկերը եւ պատմած է, թէ ինչպէս ՏԱ նախագիծերը կրնան աճիլ Հայաստանի մէջ։
Հրապարակումին մէջ ըսուած է, որ Հայաստանը արդէն երկար տարիներէ ի վեր կ’երթայ բարձր արհեստագիտութեանց զարգացումի ուղիով, իսկ 2018 թուականի թաւշեայ յեղափոխութենէն ետք գործընթացը ա՛լ աւելի արագացած է։ 
Միայն 2018 թուականին արհեստագիտութեան ոլորտը արձանագրած է 33% աճ՝ հասնելով 250 միլիոն տոլարի, իսկ վերջին տարիներուն միջին աճը կազմած է 28%։
Հրապարակումին մէջ առանձին ենթաբաժիններով եւ համապատասխան նկարագրութիւններով ներկայացուած են՝
- գործարկումներն ու խոշոր ՏԱ ընկերութիւնները,
- գործարարական հրեշտակներն ու շահադիտական հիմնադրամները,
- զարկ տուողներն ու գործարարաթուխները,
- միջոցառումները, մրցոյթներն ու գագաթնաժողովները,
- գործարկումներուն առնչուող համայնքները,
- կրթական ծրագիրները,
- հայրենադարձութեան աջակցող կազմակերպութիւնները:
Ներկայացուած ցանկին վրայ տեղ գտած են՝ «PicsArt»-ը, «Krisp»-ը, «ServiceTitan»-ը, «Vineti»-ն, «Shadowmatic»-ը, «Granatus Ventures»-ը, «Armenia Startup Academy»-ն, «FAST Foundation»-ը, «Impact Hub»-ը, «Sevan Startup Summit»-ը, «Chainpoint Conference»-ը, «DigiTec Expo»-ն, «Itel.am»-ը, «Tumo»-ն, «Armath»-ը եւ այլն։
Ինչ կը վերաբերի հայրենադարձութեան աջակցող կազմակերպութիւններուն, ապա հրապարակումին մէջ ըսուած է, որ հայկական ՏԱ կենսոլորտի զարգացումին կը նպաստեն նաեւ օտար երկրներու մէջ գտնուող մեր հայրենակիցները։ Անոնցմէ շատեր կը վերադառնան հայրենիք ու կը ստեղծեն իրենց գործարկումները։
Այս ենթաբաժնին մէջ առանձնացուած են այնպիսի նախագիծեր, ինչպիսին են դեռեւս 2018 թուականին Սփիւռքի նախարարութեան եւ «FAST», «IDeA», «Impact Hub» հիմնադրամներուն հեղինակած «Ներոյժ» նախագիծը, «SmartGateVC» ընկերութեան «#landed» ծրագիրը եւ «IT is Armenia»-ն, որ կը համագործակցի աւելի քան 100 ընկերութիւններու հետ եւ կ’աջակցի անոնց երկրին մէջ աշխատելու եւ արհեստագիտութեան ոլորտէն ներս լաւագոյն աշխատակիցները գտնելու հարցին մէջ։
Օնիկ Գասպարեանն իրաւունքի ուժով կը համարուի ազատած ԶՈՒ ԳՇ պետի պաշտօնէն. վարչապետի աշխատակազմ
ՀՀ վարչապետի աշխատակազմը յայտարարութիւն մը տարածած է Օնիկ Գասպարեանին ՀՀ ԶՈՒ գլխաւոր շտաբի պետի պաշտօնէն իրաւունքի ուժով ազատած համարելու մասին։
«Առաջնորդուելով ՀՀ Սահմանադրութեան եւ «Զինուորական ծառայութեան եւ զինծառայողի կարգավիճակին մասին» ՀՀ օրէնքին վերաբերեալ դրոյթներով՝ վարչապետին կողմէ 2021 թուի փետրուար 25-ին Հանրապետութեան նախագահին ներկայացուած էր առաջարկ մը՝ ՀՀ ԶՈՒ Գլխաւոր շտաբի պետ Օնիկ Գասպարեանին զբաղեցուցած պաշտօնէն ազատելու վերաբերեալ՝ կցելով համապատասխան հրամանագրին նախագիծը:
2021 թուի փետրուար 27-ին վարչապետի աշխատակազմ ուղարկուած են Հանրապետութեան նախագահի առարկութիւնները վերոնշեալ նախագծին վերաբերեալ:
Նախագահին կողմէ ներկայացուած առարկութիւնները վարչապետին կողմէ չեն ընդունուած, որուն մասին ալ 2021 թուի փետրուար 28-ին գրութիւն ուղարկուած է Հանրապետութեան նախագահին՝ համապատասխան հիմնաւորումներով:
Հաշուի առնելով այն հանգամանքը, որ «Զինուորական ծառայութեան եւ զինծառայողի կարգավիճակին մասին» ՀՀ օրէնքի 35.1-ին յօդուածին 3-րդ մասով սահմանուած ժամկէտներուն մէջ Հանրապետութեան նախագահը չէ ստորագրած վարչապետին կողմէ ներկայացուած նախագիծը եւ չէ դիմած Սահմանադրական դատարան, հիմք ընդունելով Սահմանադրութեան 139-րդ յօդուածին 3-րդ մասը, ինչպէս նաեւ «Զինուորական ծառայութեան եւ զինծառայողի կարգավիճակին մասին» ՀՀ օրէնքի 35.1-ին յօդուածին 6-րդ մասը եւ նոյն օրէնքի 40-րդ յօդուածին 3-րդ մասը` 2021 թուի մարտ 10-էն ՀՀ ԶՈՒ Գլխաւոր շտաբի պետ Օնիկ Գասպարեանն իրաւունքի ուժով կը համարուի ազատած զբաղեցուցած պաշտօնէն»։
Այս յայտարարութենէն քիչ անց ՀՀ նախագահին աշխատակազմէն յայտնեցին, որ նախագահը դիմում մը ներկայացուցած է Սահմանադրական դատարանին «Զինուորական ծառայութեան եւ զինծառայողի կարգավիճակին մասին» 2017 թուի նոյեմբեր 15-ի օրէնքին՝ Սահմանադրութեանը համապատասխանելու հարցը որոշելու խնդրանքով:
«Դիմումին ներկայացումը պայմանաւորուած է նաեւ նշուած օրէնքի իրաւակիրառ գործնականին մէջ առկայ խնդիրներով, որոնք առաւել ակնյայտ դարձան Հայաստանի Հանրապետութեան Զինուած ուժերու Գլխաւոր շտաբի պետ Օնիկ Գասպարեանին պաշտօնէն ազատելու վարչապետին նախաձեռնութեան եւ ատոր յաջորդած սահմանադրական իրաւական գործընթացներուն արդիւնքով:
Սահմանադրական դատարանն օրէնքով իրեն վերապահուած լիազօրութիւններուն շրջանակէն ներս հնարաւորութիւն ունի՝ համակողմանիօրէն եւ համակարգային առումով փոխկապակցուած քննութիւն իրականացնել եւ որոշում կայացնել:
Ներկայացուած դիմումով Սահմանադրական դատարանին որոշումները եւ ձեռնարկուող հնարաւոր միջոցները կրնան լրջագոյն ազդեցութիւն ունենալ մինչեւ այժմ ընդունուած որոշումներուն, ստեղծուած իրավիճակին առնչուող ներկայիս եւ յետագայ գործընթացներուն վրայ՝ վերը նշուած օրէնքին մեկնաբանման եւ կիրառման շրջածիրէն ներս:
Հանրապետութեան նախագահը յոյս յայտնած է, որ հնարաւորինս արագ համապատասխան որոշման կայացումը իրաւական որոշակիութիւն կը բերէ եւ կը նպաստէ ներկայիս ճգնաժամի հանգուցալուծման», - ըսուած է նախագահի աշխատակազմի յայտարարութեան մէջ:
Քանատահայ գործարարութեան խորհրդատուն կու գայ հայրենիքին օգնելուՓաթրիք Էլիոթը Քանատայէն Հայաստան կը վերադառնայ՝ գործարարութիւններուն օգնելու եւ երկիրը զարգացնելու յստակ վճռականութեամբ։ 
Ան 11 տարեկան էր, երբ առաջին անգամ այցելեց հայրենիք։ 
Հայաստանը Քանատան չէր, եւ պատանի Փաթրիքին յիշողութիւններուն մէջ յատկապէս մնացած է երկրին ոչ այնքան բարւոք վիճակը։
«Յետոյ սկսայ աւելի յաճախ ետ գալ Հայաստան, եւ ամէն անգամ աւելի սիրահարեցայ անոր։ 
Եղբայրս ալ  այստեղ կ’ապրի», - կը պատմէ Փաթրիքը։
Փաթրիքը մասնագիտութեամբ գործարարութեան խորհրդատու է։ 
Շաբաթներ առաջ կրկին Հայաստան էր՝ ծանօթանալու շարք մը գործարարութիւններու գործունէութեան։ 
Կ’ըսէ՝ հրաշալի գործարարութիւններ կան, որոնց պիտի օգնէ՝ արտերկրէն յաճախորդներ գտնելու եւ աւելի շատ գումար վաստակելու։
«Պէտք է մեր երկիրը փոխենք, որ կարեւոր վայր դառնայ։ 
Ատիկա է մեր գործը, եւ միակ հարցը, որ հիմա մենք մեզի պէտք է ուղղենք, այն է, թէ ինչպէ՛ս կրնանք Հայաստանը փոխել, թէ ամէն հայ ի՛նչ կրնայ ընել այդ ուղղութեամբ»,- կ’ըսէ ան։
Կ’ուրախանայ՝ տեսնելով, որ տարբեր երկրներէ հայերը կը վերադառնան Հայաստան, մտքեր կը փոխանակեն ու կ’աշխատին հայրենիքին ապագան աւելի լաւը դարձնելու համար։ 
Այնուամենայնիւ, ան կը կարծէ՝ Հայաստանի հնարաւորութիւնները սփիւռքի մէջ ճիշդ ներկայացնելու խնդիր կայ։ 
Շատերուն ճիշտ ատիկա է, որ կը խանգարէ գալ եւ հաստատուիլ հայրենիքին մէջ։
«Սփիւռքահայերը պէտք է գան, որ օգնեն։ 
Մոնթրէալի մէջ ընկեր մը ունիմ, խելացի տղայ է, ինծի պէս շիկահեր հայ մըն է։ 
Ճաշարան ունէր, փակուեցաւ համաճարակին պատճառաւ, ահագին դրամական կորուստ ունեցաւ։ 
Օր մը ինծի ըսաւ՝ կը ձանձրանայ Մոնթրէալի մէջ։ 
Ես ալ խորհուրդ տուի, որ Հայաստան երթայ ու այնտեղ փորձէ ապրիլ։ 
Ինծի ըսաւ՝ ի՞նչ կայ այնտեղ ընելիք։ 
Այսինքն՝ ասիկա խնդիր է, Հայաստանը գովազդի խնդիր ունի։ 
Շատ հայեր տակաւին կը մտածեն, որ անիկա աղքատ երկիր մըն է, բայց աղքատ չէ այլեւս», - կ’ըսէ Փաթրիքը։
Փաթրիքն ու կինը այժմ Լեհաստան են։ 
Որոշած են պսակադրուիլ Հաղպատի մէջ։  
Մայիսին պիտի վերադառնան Հայաստան՝ այս անգամ առանց յետադարձ տոմսի։
Քանատահայերը կ’աջակցին Հայաստանին ու Արցախին. նուիրատուութիւնը հատած է 25 միլիոն տոլարին շեմըՔանատահայերը քաղաքական եւ քարոզչական արշաւներ սկսած են, որպէսզի բարձրաձայնեն Արցախի դէմ ազրպէյճանաթրքական յարձակողականութեան մասին։ 
Քանատայի Հայ դատի յանձնախումբի Օթաուայի գրասենեակի գործադիր տնօրէն Սեւակ Պէլեանը «Հայերն այսօրին» պատմած է, թէ սփիւռքի մէջ ինչ քայլեր կը ձեռնարկուին այս ուղղութեամբ։ 
Սեւակ Պէլեանի խօսքով՝ կապ հաստատած են Քանատայի ազդեցիկ պաշտօնեաներուն, Արտաքին գործոց նախարարութեան ներկայացուցիչներուն հետ։ 
Իրավիճակին մասին հաղորդած են նաեւ Քանատայի վարչապետի գրասենեակին։ 
«Ամբողջ սփիւռքը այս վերջին օրերուն չափազանց անհանգստացած է տեղի ունեցած իրադարձութիւններով, եւ մենք առաջին իսկ ժամերէն անմիջապէս անդրադարձանք տեղի ունեցածին եւ անցանք աշխատանքի։
Հայ դատի Քանատայի յանձնախումբը եւ բոլոր յանձնախմբերը ենթարկուեցան զօրաշարժի, որ թէ՛ քաղաքական, թէ՛ քարոզչական, թէ՛ այլ ոլորտներէն ներս կարենանք ներկայացնել ճշմարտութիւնը»,-նշեց Սեւակ Պէլեանը՝ յաւելելով, որ կապ հաստատած են քաղաքական հարթակի վրայ մեծ թիւով ընտրեալ պաշտօնեաներու, Քանատայի Արտաքին գործոց նախարարութեան ներկայացուցիչներուն, նախարար Ֆրանսուա-Ֆիլիպ Շամփայնի, վարչապետ Ճասթին Թրուտոյի գրասենեակի հետ։
Անոր խօսքով՝ աշխարհի տարբեր ծայրերէն մարդիկ նուիրատուութիւններ կատարած են։ 
«Կրնամ ըսել, որ մինչեւ այս առաւօտ գրեթէ քառորդ միլիոն տոլարի շեմը հատած էինք, եւ վստահ եմ, որ շատ աւելի պէտք է ըլլայ»,- տեղեկացուց ան։ 
Սեւակ Պէլեանը նշեց, որ մեծ ցոյց մը տեղի ունեցած է Քանատայի Մոնթրէալ քաղաքին մէջ, որուն մասնակցած են աւելի քան եօթ հազար հայորդիներ։ 
«Կոչ կ’ուղղենք բոլորին, մեր համայնքին, որ շարունակեն իրենց աշխատանքը, որովհետեւ իսկապէս անցնող շաբթուան ընթացքին մեր ժողովուրդը պատուով կատարեց եւ կը կատարէ իր պարտաւորութիւնը բոլոր մարզերուն մէջ։ 
Կը հաւատանք եւ վստահ ենք, որ ատիկա պիտի շարունակուի։ 
Եկէ՛ք միասնաբար, յաղթահարենք այս դժուարութիւնը եւ այնպիսի հակահարուած տանք թշնամիին, որ այլեւս չփորձէ նման քայլի մը դիմել»,- եզրափակեց ան։
«Գերեվարուած հայ զինծառայողները պէտք է անյապաղ եւ անվերապահ վերադարձուին». ՀՀ ԱԳՆ
ՀՀ Արտաքին գործոց նախարարութիւնը խստօրէն դատապարտած է Ազրպէյճանի կողմէն ՀՀ տարածքային ամբողջականութեան եւ ինքնիշխանութեան դէմ ուժի կիրառումը եւ ընդգծած է, որ ազրպէյճանական զինուժի բոլոր գործողութիւններուն եւ ատոնց հետեւանքներուն պատասխանատուութիւնը կը կրէ Ազրպէյճանի ռազմաքաղաքական ղեկավարութիւնը։
«Մայիս 12-էն ի վեր ՀՀ ինքնիշխան տարածք ներթափանցած ազրպէյճանական զօրամիաւորումները կը շարունակեն սադրիչ գործողութիւններ իրականացնել շարք մը ուղղութիւններով: 
Ատոնցմէ մէկուն արդիւնքը մայիս 27-ի վաղ առաւօտեան Հայաստանի Հանրապետութեան Գեղարքունիքի մարզի սահմանային հատուածին մէջ, ՀՀ ԶՈՒ N զօրամասի պահպանութեան տարածքին մէջ չափագիտական աշխատանքներ կատարելու ընթացքին, ազրպէյճանական զինուած ուժերու զինծառայողներուն կողմէ շրջափակուած եւ գերեվարուած է ՀՀ Զինեալ ուժերու վեց զինծառայող», - ըսուած է յայտարարութեան մէջ։
ԱԳՆ-ը յայտնած է, որ Ազրպէյճանի ռազմաքաղաքական ղեկավարութեան կողմէ իրականացուող այս սադրիչ գործողութիւնները նպատակ ունին առաւել լարելու իրավիճակը, զոր կրնայ լրջօրէն վտանգել տարածաշրջանային խաղաղութիւնը եւ կայունութիւնը: 
Նախարարութիւնը ընդգծած է, որ գերեվարուած հայ զինծառայողները պէտք է անյապաղ եւ անվերապահ վերադարձուին:
Գերեվարուած Մարալ Նաճարեանը ազատ  արձակուած է ու վերադարձած է տուն` Պէյրութ
Գերեվարուած Մարալ Նաճարեանը ազատ  արձակուած է ու վերադարձած է տուն` Պէյրութ: 
Լուրը «Հայերն այսօրի» հետ զրոյցի ընթացքին հաստատեց Լիբանանի մէջ Հայաստանի դեսպանութիւնը:
Յիշեցնենք, որ Մարալ Նաճարեանը գերեվարուած էր նոյեմբեր 10-ին՝ Բերձորի մէջ, ուր մեկնած էր անձնական իրերը առնելու։
Արամ Առաջին կաթողիկոսը եւ Իրանի նորանշանակ դեսպանը քննարկեցին Իրանահայութեան եւ Լիբանանի նախագահական ընտրութեանց առնչուող հարցեր
Ն.Ս.Օ.Տ.Տ. Արամ Առաջին վեհափառ հայրապետը սեպտեմբեր 5-ին ընդունեցաւ Իրանի Իսլամական Հանրապետութեան նորանշանակ դեսպան Մուճտապի Ամանիին: 
Հանդիպման ընթացքին արծարծուեցան Իրանահայութեան եւ Լիբանանի յառաջիկայ նախագահական ընտրութիւններուն առնչուող հարցեր:
«Դեսպանը անդրադարձաւ Իրանի հայութեան գործօն մասնակցութեան՝ երկրին առաւել զարգացման եւ յառաջդիմութեան աշխատանքներուն: 
Վեհափառ հայրապետը իր կարգին, շեշտեց Իրանի հայութեան եզակի դերը սփիւռքահայութեան կեանքէն ներս:
Նախագահական ընտրութեան գծով, թէ՛ Նորին սրբութիւնը եւ թէ՛ դեսպանը ընդգծեցին բոլորին կողմէ ընդունելի եւ երկիրը ներկայ ընկերա-տնտեսական կացութենէն դուրս բերելու կարողութիւնը ունեցող նախագահի մը ընտրութիւնը»,- ըսուած է հաղորդագրութեան մէջ:
Արամ Ա. կաթողիկոսը դատապարտած է Կիպրոսի Մակարայ վանքին մէջ թուրքերուն կատարած հակակրօնական դէպքը
Կիպրոսի հոգեւոր ու քաղաքական ղեկավարութիւնը խիստ դատապարտած է Մակարայ վանքի թուրք երիտասարդներուն երաժշտական նախաձեռնութիւնը եւ ատոր յաջորդած խնճոյքը։ 
Վանքը կը գտնուի Կիպրոսի մէջ Թուրքիոյ  բռնագրաւած տարածքէն ներս։ 
Կիպրոսի հայոց թեմը եւ խումբ մը պաշտօնեաներ կը համարեն նման նախաձեռնութիւնը կրօնական սրբավայրի դէմ անվայել արարք եւ բողոք յղած են Եւրոպական խորհրդարանին ու ՄԱԿ-ին։ 
Արամ Ա. կաթողիկոսը եւս անընդունելի համարած է այս դէպքը եւ կը շարունակէ հետեւիլ Մակարայ վանքին շուրջ ստեղծուած իրավիճակին։ 
Վեհափառը դեռեւս 2019-ին այցելած էր Մակարայ վանք եւ ծանօթացած էր վանքի ընդհանուր վիճակին, զայն նորոգելու եւ անվտանգութիւնն ապահովելու ուղղութեամբ տարուող աշխատանքներուն:
Պուլկարիոյ Վառնա քաղաքին մէջ պիտի տեղադրուի Շառլ Ազնաւուրի յուշարձանը
«Ազնաւուր» հիմնադրամը եւ ՀԲԸՄ Վառնայի մասնաճիւղը  յուշագիր մը ստորագրած են, որու համաձայն աշխարհահռչակ երաժիշտ, մեծանուն հայազգի երգիչ Շառլ Ազնաւուրի յուշարձանը պիտի տեղադրուի Պուլկարիոյ Վառնա քաղաքին մէջ: 
Ըստ «Օրեր» պարբերականին՝ նախաձեռնութեան պիտի աջակցին Պուլկարիոյ մէջ Հայաստանի դեսպանութիւնը եւ Նախաձեռնող յանձնաժողովը, որու կազմէն ներս ընդգրկուած են Վառնայի մտաւորականներ եւ քաղաքական գործիչներ: 
Իր օրհնութիւնը պիտի բերէ Պուլկարիոյ եւ Ռումինիոյ Հայ առաքելական սուրբ եկեղեցւոյ թեմակալ առաջնորդ եւ տեղապահ, գերաշնորհ Տաթեւ եպիսկոպոս Յակոբեանը։ 
Յուշարձանի բացումը նախատեսուած է 2022 թուականի մայիս 22-ին։
Քէօլնի Սուրբ Սահակ-Մեսրոպ եկեղեցի
Հայ-գերմանական յարաբերութիւնները դարերու պատմութիւն ունին: 
Հայ մեծերէն Լէոն Շանթ, Աւետիք Իսահակեան, նկարիչներ Յակոբ Կոջոյեան, Վարդգէս Սուրենեանց եւ այլք ուսանած են Գերմանիոյ ուսումնական հաստատութիւններէն ներս, ուր շատ են հայագիտական կեդրոնները:
Հայերու հոսքը Գերմանիա յատկապէս աշխուժացած է Հայոց ցեղասպանութեան եւ ատոր յաջորդող տարիներուն՝ հասնելով մինչեւ 90-ականներ։ 
Հայերը Գերմանիոյ մէջ կրցած են իրենք-զիրենք փայլուն դրսեւորել տարբեր բնագաւառներէ ներս՝ հանդէս գալով իբրեւ գիտնական, շինարար, առեւտրական եւ այլն։ 
Այսօր Գերմանիոյ մէջ կը բնակի շուրջ 50-60 հազար հայ: 
Կը գործեն հայկական միօրեայ դպրոցներ, լրատուամիջոցներ, հասարակական, բարեգործական կազմակերպութիւններ։ 
Գերմանիոյ մէջ Հայ առաքելական եկեղեցւոյ թեմը հիմնուած է 1991 թուականին երկրի ամենահայաշատ քաղաքի՝ Քէօլնի մէջ, ուր կը գտնուի նաեւ առաջնորդարանը: 
Անոր հովանու ներքոյ կը գործէ եկեղեցական 14 համայնք, որոնք սփռուած են մեծ քաղաքներու մէջ:
Երկրէն ներս գործող մի քանի եկեղեցիներէն մին Քէօլնի մէջ գտնուող Սուրբ Սահակ-Մեսրոպ եկեղեցին է։ 
Գերմանիոյ մէջ հայերու կառուցած եկեղեցական կառոյց, որպէս այդպիսին, անգոյ է, իսկ գործող եկեղեցիները Հայոց թեմին տրամադրուած են երկարատեւ անվարձահատոյց գործածութեան նպատակաւ։ 
Սուրբ Սահակ-Մեսրոպ եկեղեցւոյ շէնքը եղած է գերմանական բողոքական եկեղեցի, զոր յանձնուած է Հայոց առաջնորդարանին, իսկ 1999 թուականի յունուարին Ամենայն հայոց Գարեգին Ա կաթողիկոս զայն օծած է Սուրբ Սահակ-Մեսրոպ անուամբ։
Հայ առաքելական եկեղեցւոյ Գերմանիոյ թեմի ներկայացուցիչները փորձած են ստեղծել հայկական եկեղեցւոյ միջավայր մը՝ յետագային անիկա նորոգելով, ներքին յարդարման աշխատանքներ կատարելով։
«Քաղաքացիները պէտք է կարգ ու կանոնի նոր որակ տեսնեն Երեւանի փողոցներուն վրայ». Նիկոլ Փաշինեան
Վարչապետի պաշտօնակատար Նիկոլ Փաշինեանը Ոստիկանութեան պետ Վահէ Ղազարեանի հետ այսօր վաղ առաւօտեան այցելած է Երեւանի Պարեկային ծառայութեան գունդ: Պարեկային նոր ծառայութեան ծառայողներու ծառայութեան դուրս գալէն առաջ Նիկոլ Փաշինեանը ներկայ գտնուած է շարային ստուգատեսին: 
Նիկոլ Փաշինեանը շնորհաւորած է բոլորին Պարեկային ոստիկանութեան ծառայութեան մեկնարկին առթիւ։
«Ասիկա մեր կառավարութեան կարեւորագոյն բարեփոխումներէն մէկն է, որ կը տեղաւորուի ոստիկանութեան բարեփոխումներու տրամաբանութեան մէջ: 
Բայց իրականութեան մէջ մենք ասիկա պէտք է աւելի լայն շրջանակէ ներս դիտարկենք՝ իրաւակարգի, պետութիւն-քաղաքացի, ոստիկան-քաղաքացի յարաբերութիւններու, բարեփոխումներու տրամաբանութեան մէջ», - ըսաւ Նիկոլ Փաշինեանը։
Ոստիկանութիւնը կը ներկայանայ նոր կերպարով, արհեստագիտական նոր յագեցուածութեամբ, մասնագիտական նոր հմտութիւններով։ 
Նիկոլ Փաշինեանի խօսքով՝ ասոր արդիւնքը պէտք է ըլլայ նոր որակի իրաւակարգը Հայաստանի Հանրապետութեան մէջ, տուեալ պարագային մայրաքաղաք Երեւանի մէջ, որովհետեւ Պարեկային ոստիկանութեան ծառայութիւնը կը սկսի մայրաքաղաք Երեւանէն:
«Հայաստանի Հանրապետութեան ժողովուրդը կառավարութեան տուած է իրաւունքի եւ օրէնքի բռնապետութիւն հաստատելու լիազօրութիւն եւ ՀՀ քաղաքացիները Պարեկային ոստիկանութեան ծառայութեան արդիւնքով պէտք է իրաւակարգի, կարգ ու կանոնի նոր որակ տեսնեն մայրաքաղաք Երեւանի փողոցներուն վրայ: 
Եւ ահա այս կարեւորագոյն առաքելութիւնն է, որ դուք պէտք է իրականացնէք: 
Բայց մենք պէտք է արձանագրենք, որ իրաւակարգը, օրէնքի եւ իրաւունքի բռնապետութիւնը կը հաստատուի ոչ միայն պատիժներով, ոչ միայն պատժամիջոցներով, այլեւ քաղաքացիներուն ուղղորդելով, աջակցելով, օգնելով, որպէսզի անոնք տեղաւորուին եւ ճիշդ աշխատին տուեալ իրավիճակին մէջ, օրէնքի եւ իրաւունքի տրամաբանութեան մէջ: 
Միւս կողմէ, քաղաքացին պէտք է տեսնէ, որ իրաւունքը եւ օրէնքը իրեն օգնութեան եկող, աջակցող եւ ոչ թէ իրեն համար խոչընդոտներ յարուցող երեւոյթ է», - ըսաւ վարչապետի պաշտօնակատարը։
Նիկոլ Փաշինեանի խօսքով՝ Հայաստանի Հանրապետութեան իւրաքանչիւր քաղաքացի պիտի տեսնէ եւ արձանագրէ, որ օրէնքը եւ իրաւունքը, որ պետութեան ուժը, որ ժողովուրդի իշխանութեան ուժը, վճռականութիւնը եւ հետեւողականութիւնը այն յենքն են, որու վրայկանգնած է մեր պետութիւնը, որու վրայ կանգնած է մեր իրաւակարգը եւ որու վրայ կը յենուին քաղաքացիներու յարաբերութիւնները միմեանց եւ պետութեան հետ:
«Պէտք է դադրեցնել անհնազանդութեան ցոյցերը եւ երկխօսութեան սկսիլ». Լիթուայի հայոց միութեան ղեկավար
Լիթուայի հայոց միութեան ղեկավար Արայիկ Թունեանը յայտարարած է, որ հայկական համայնքը իր մտահոգութիւնը կը յայտնէ Հայաստանի պետականութեան համար օրհասական օրերուն պետական մարմիններու միասնութիւնը խաթարող, Հայաստանի կառավարելիութեան վնասող գործընթացներու կապակցութեամբ:
«Լիթուայի հայոց միութիւնը հայ ժողովուրդին կոչ կ’ուղղէ՝ միանալու ոչ թէ ապակառուցողական եւ պետութեան հիմքերը խարխլող օրակարգերուն, այլ ազգային եւ պետական կառոյցները միաւորող, ստեղծարար ներուժը համախմբող կառուցողական գործընթացներուն։ 
Պետական իշխանութեան ձեւաւորման հարցի լուծման միակ ողջամիտ եւ օրինական եղանակը ժողովուրդին ազատ կամարտայայտութեան միջոցաւ պետական կառոյցներու ձեւաւորումն է։ 
Միասնութիւն եւ ողջախոհութիւն բոլորիս», - նշուած է յայտարարութեան մէջ։
Այս յայտարարութեան արդէն սկսած են միանալու սփիւռքի մէջ գործող տարբեր կառոյցներ։ 
«Մենք կը համարենք, որ կողմերը պէտք է նստին սեղանին շուրջ եւ պայմանաւորուածութիւն ձեռք բերեն։ 
Այսօր մենք այնպիսի իրավիճակի մէջ ենք, որ համերաշխութիւնը պէտք է ըլլայ մեր երկխօսութիւնը», - «Հայերն այսօրի» հետ զրոյցի ընթացքին ըսաւ Արայիկ Թունեանը։
Լիթուայի հայոց միութեան ղեկավարն ընդգծեց, որ համամիտ են ՀՀ վարչապետի այն յայտարարութեան հետ, որ պէտք է դադրեցնել անհնազանդութեան ցոյցերը եւ երկխօսութեան սկսիլ։
«Սուրճի մայրաքաղաք» կամ «Հրաշքներու քաղաք». Քոլոմպիական Արմենիոյ մէջ մշտապէս հիւրասիրութեան մթնոլորտ կը տիրէ
Հարաւային Ամերիկայի ամենագեղեցիկ քաղաքներէն եւ Քոլոմպիոյ խոշորագոյն զբօսաշրջային կեդրոններէն մէկը կը կրէ Արմենիա անունը։ 
Տարբեր վարկածներ կան քաղաքի անուան ծագումին վերաբերեալ։ 
Անիկա իր անունը ստացած է 1880 թուին կալուածքի մը անունէն, որուն տէրերը հայեր եղած են, սակայն միայն 9 տարի անց է որ անոր շնորհուած է քաղաքի կարգավիճակ։ 
Նոր բնակավայրը անուանակոչած են Վիլա Օլկին՝ ի պատիւ այդ թուականներուն գործող նախագահ Քարլոս Օլկին Մալիարինոյին: 
Տարիներ անց՝ Համիտեան ջարդերէն, ապա 1915 թուի Հայոց ցեղասպանութենէն ետք, քաղաքը վերանուանած են Արմենիա` ի յիշատակ նահատակուած հայերուն։
1972 թուին Քալիֆորնիոյ հայ գործարարները քաղաքին մէջ հիմնած են բարեգործական կազմակերպութիւն մը։ 
Անոնց պատուոյն՝ քաղաքի փողոցներէն մէկը անուանակոչած են «Մովսիսեան եւ Սամուէլեան»։
Քոլոմպիոյ մէջ 1999 թուին տեղի ունեցած խոշոր երկրաշարժի կեդրոնը Արմենիա քաղաքն էր։ 
Աղետէն ետք քաղաքը օգնութիւն կը ստանար տարբեր երկրներէ, սակայն հայերուն օժանդակութիւնը առանձնապէս մեծ էր։ 
Այդ տարիներուն Քոլոմպիոյ նախագահ Էռնեստօ Սամփերը իր երախտագիտութիւնը յայտնած է այս առթիւ։ 
«Մենք շնորհակալ ենք հայերուն, որոնք մեզի օգնեցին այդ դժուար ժամանակներուն», - ըսած է ան։ 
Հայերուն օգնութիւնը պարզապէս դրամական չէր։ 
Մեծ խումբերով արժանթինահայեր ներգրաւուած էին նաեւ քաղաքի վերականգնումի աշխատանքներուն մէջ։
Ըստ աւանդոյթի՝ Քոլոմպիական քաղաքներն ունին 2 անուն։ 
Արմենիոյ երկրորդ անունը  «Հրաշքներու քաղաք» է։ 
Այստեղ մշտապէս կը տիրէ հայերուն բնորոշ հիւրասիրութեան ու ընկերասիրութեան մթնոլորտը։ 
Քոլոմպիոյ այլ քաղաքներու շատ բնակիչներ կը նախընտրեն նոյնինքն Արմենիոյ մէջ անցընել հանգստեան օրերը։
Սուրճի համաշխարհային հռչակը բեկումնային եղաւ Քոլոմպիոյ տնտեսական ոլորտին համար։ 
Արմենիոյ մէջ բացուեցաւ աշխարհի միակ սուրճի թանգարանը։ 
Պատահական չէ, որ անիկա կ’անուանեն նաեւ Քոլոմպիոյ «սուրճի մայրաքաղաք», քանի որ սուրճի արդիւնաբերութեան յառաջխաղացումով պայմանաւորուած է քաղաքին արագ զարգացումը։ 
Զբօսաշրջիկները ոչ միայն կրնան հետեւիլ անուշաբոյր սուրճի պատրաստման գործընթացին, այլեւ մասնակցիլ ատոր մէջ։ 
Ամէն տարի յունիս 27-ին երկրէն ներս տօն է. քոլոմպիացիները կը նշեն Սուրճի ազգային օրը՝ երթերով ու փառատօնով, որուն մասնակցելու համար հազարաւոր զբօսաշրջիկներ տարբեր երկրներէ Քոլոմպիա կու գան։
Վարչապետ Նիկոլ Փաշինեանի շնորհաւորական ուղերձը Մայրութեան եւ գեղեցկութեան տօնին առթիւ
Սիրելի՛ մայրեր, դուստրեր, քոյրեր,
Սիրելի՛ կանայք,
Սրտանց կը շնորհաւորեմ ձեզ Մայրութեան եւ գեղեցկութեան տօնին առթիւ:
Արդէն երկու տարի անընդմէջ այս տօնը մենք կ՚անցընենք դժուար ժամանակաշրջանի մը մէջ. նախ համաճարակը, ապա նաեւ Արցախի դէմ սանձազերծուած պատերազմը բոլորս պահեցին տագնապի եւ ցաւի մէջ:
Այս ծանր ժամանակաշրջանին դուք ձեր ուժով եւ կենսունակութեամբ կը կարենաք գօտեպնդել ձեր ընտանիքները, մտերիմները, զիրար, դուք ալ կը փորձէք մնալ ամուր` ձեր ուսերուն վրայ կրելով ծառացած խնդիրներուն ու դժուարութիւններուն ծանր բեռը՝ տան մէջ, ռազմի դաշտին մէջ, բժշկական, ուսումնական հաստատութիւններէն ներս, աշխատանքային եւ հանրային որեւէ ոլորտէ ներս, ուր որ գործունէութիւն կը ծաւալէք։
Սիրելի՛ մայրեր,
Կը խոնարհիմ ձեր առջեւ՝ այն դաստիարակութեան եւ կրթութեան համար, որ դուք կու տաք ձեր զաւակներուն` մեր երկրի արժանի քաղաքացիներուն։ 
Խոնարհումի առանձնակի խօսքեր կը յղեմ Արցախեան պատերազմներուն նահատակուած մեր եղբայրներու մայրերուն, կանանց, քոյրերուն ու դուստրերուն:
Կը հասկնամ, որ ոչինչ կրնայ սփոփել ձեզ, բայց եւ վստահ եմ՝ ուժեղ, ծաղկուն, ինքնավստահ ու զարգացող հայրենիքն է, որ սպեղանի պիտի դառնայ ձեր վէրքերուն:
Սփոփանքի խօսքեր կը յղեմ մեր գերեվարուած հայրենակիցներու մայրերուն, կանանց, դուստրերուն եւ քոյրերուն. մենք ամէն հնարաւորն ըրած ենք եւ կ՚ընենք՝ մեր եղբայրներուն հայրենիք վերադարձնելու համար: 
Ցաւով կը յիշեմ, որ մեր գերեվարուած հայրենակիցներուն մէջ դեռեւս կին կայ, եւ իմ ցաւս թող ուժ ու կորով դառնայ անոր ու մեր բոլոր գերեվարուած հայրենակիցներուն համար՝ միասին յաղթահարելու այս փորձութիւնը:
Սիրելի՛ կանայք,
Համոզուած եմ, որ միասին՝ ուս-ուսի տուած, պիտի կարենանք մեր երկիրը ոտքի կանգնեցնել` աշխատելով յանուն զարգացող, շէնացող ու յառաջ նայող Հայաստանի ու Արցախի։
Վստահ եմ` որեւէ դժուարութիւն չի կրնար ընկճել ձեզ։ 
Հայրենիքը շէն ու բարեկեցիկ, ազատ ու երջանիկ տեսնելու մեր ոգին երբեք չի յանձնուիր:
Թոմսքի մէջ հայերու վրայ յարձակած ազրպէյճանցիներուն դէմ քրէական գործ յարուցած է
Ռուսիոյ հայոց միութեան փոխնախագահ Գերման Անանեանցը յայտնած է, որ մօտ 2 շաբաթ առաջ Թոմսքի գինետուներէն մէկուն մէջ ազրպէյճանցիները յարձակած են հայերու վրայ եւ իրենց դէմ քրէական գործ յարուցուած է՝ Ռուսիոյ Քրէական օրէնսգրքին 2 յօդուածով (ազգամիջեան երկպառակտութեան հրահրում եւ ծեծ)։ 
Ազրպէյճանցիներու յարձակումին հետեւանքով 3 հայ յայտնուած են հիւանդանոցի մէջ, իրենք հիմա արդէն տանն են:
«Ծեծկռտուքի ընթացքին ազրպէյճանցիները իրենք-իրենց թոյլ տուին ազգայնական, հակահայկական բնոյթի բղաւոցներ՝ հայերէն պահանջելով լքել գինետունը: 
Այժմ ազրպէյճանցիներէն մէկը կալանաւորուած է եւ քննչական մարմնին ցուցմունք կու տայ, եւս մէկը հետախուզումի մէջ է: Վերջինը, համոզուած եմ, շուտով պիտի գտնեն: 
Ծեծկռտուքին բոլոր մասնակիցները Ռուսիոյ քաղաքացիներ են»,- նշած է Գերման Անանեանցը:
Իրավիճակը ոչ միայն դատախազութեան վերահսկողութեան տակ է, այլեւ Ռուսիոյ հայոց միութեան Թոմսքի մարզի տարածաշրջանային բաժանմունքի նախագահին, որ նախկինին ՆԳՆ գնդապետ եղած է:
Անանեանցին խօսքով՝ տեղական իշխանութիւնները կ’աջակցին հայկական կողմին եւ հետամուտ պիտի ըլլան գործընթացին մինչեւ վերջ։
Աղբիւր՝ news.am
Կիպրահայ երաժիշտ Յովիկ Տեմիրճեանը ամառը Հայաստան պիտի այցելէ
Կրեւիթին ալ Յովիկ Տեմիրճեանին համար դարձաւ ձգողականութեան ուժ մը, որմով գերեց հայ եւ յոյն երաժշտասէրները։ 
Եւրատեսիլեան ելոյթը անոր մեծ ճանաչում բերաւ նաեւ հայրենիքի մէջ ու հիմա Յովիկին կարելի է լսել նաեւ հայերէնով։  
Հայաստանի հետ կապը կը պահէ այս ճանապարհով։ 
Հակառակ անոր, որ ծնած ու մեծցած է Կիպրոսի մէջ, Հայաստան ալ 2 անգամ այցելած է, ինքզինք հայ կը համարէ ու ամէն տեղ ատոր մասին կը խօսի։
«Տարիներ առաջ, երբ կը մասնակցէի յունական «X-Factor» նախագիծին, կ’ըսէին՝ անունդ խնդիր կրնայ յառաջացնել, միգուցէ հանդիսատեսին համար դժուար ըլլայ յիշել զայն։ 
Ես ըսի՝ ոչ մէկ պարագայի անունս պիտի փոխեմ։ 
Ինչպէս Մատոննայի անունը սորված են, Յովիկ անունն ալ կը սորվին», - կը յիշէ կիպրահայ երգիչը։ 
Յովիկն ու երաժշտութիւնը Կաղանդին հանդիպեցան։ 
Մէկ գիշերուայ մէջ իրարու սիրոյ խոստովանութիւն ըրին ու այդ օրուընէ ալ որոշեցին, որ իրենց ամբողջ կեանքի ընթացքին իրարու հետ պիտի ըլլան։
«Մայրիկս միշտ կը պատմէ, որ երբ 4 տարեկան էի, օր մը Կաղանդի միջոցառումի մը գացած էինք, ուր երգչախումբ մը կը նուագէր։ 
Գիրկէն իջած եմ ու մօտեցած եմ երաժշտապետին, սկսած եմ իրեն հետ նուագախումբին ուղղութիւն տալ։ 
Մայրիկս կ’ըսէ՝ ճիշդ այդ պահուն հասկցայ, որ երգիչ պիտի դառնաս», - կը պատմէ ան։
Յովիկը ուսանեցաւ Կիպրոսի երաժշտանոցէն ներս, սկսաւ երգեր գրել ու ստեղծագործել։ 
Հիմա Կիպրոսի յայտնի ձայներէն մէկն է։ 
Կ’ըսէ՝ բեմ ելլելէն առաջ չի լարուիր։ 
Կ’երգէ յունարէն եւ անգլերէն։
«Միշտ, երբ առիթ ըլլայ համերգներու ժամանակ, կ’երգեմ նաեւ հայերէն։ 
Ատիկա տեղի կ’ունենայ այնժամ, երբ կը զգամ, որ հանդիսատեսի հոգին ու միտքը բաց է նոր լեզուով ստեղծագործութիւն լսելու», - կ’ըսէ Յովիկը։ 
Շաբաթներ առաջ ալ նոր երգ մը թողարկած է երգչուհի Արփիին հետ, իսկ ամառը երգիչին կը սպասեն Հայաստանի մէջ։ 
Յունիսին Յովիկին պիտի լսեն երեւանեան բեմին վրայ։
Ազրպէյճանաթրքական յարձակողականութեան մասին կը բարձրաձայնեն Կիպրոսի մէջՀայաստանին եւ Արցախին կ’աջակցին եւ ազրպէյճանաթրքական յարձակողականութեան մասին կը բարձրաձայնեն նաեւ Կիպրոսի մէջ։ 
Կիպրոսի խորհրդարանի հայ երեսփոխան Վարդգէս Մահտեսեանի խօսքով՝ բազմամարդ ցոյցեր կազմակերպած են՝ ի պաշտպանութիւն Արցախի, մասնակցած է աւելի քան 450 հայ:
«Նամակ փոխանցած ենք Ռուսիոյ, Ամերիկայի եւ Ֆրանսայի դեսպաններուն, որ անյապաղ միջամտեն այս հարցին մէջ։ 
Ցոյցերուն լայնօրէն անդրադարձաւ տեղական մամուլը, այն զանգուածային արձագանգ ունեցաւ ողջ Կիպրոսի մէջ եւ օտար երկրներու մէջ ալ», - ըսաւ Մահտեսեանը:
Երեսփոխանին խօսքով՝ կան նաեւ մարդիկ, որոնք կը դիմեն՝ կամաւորագրուելու եւ հայ զինուորներուն կողքին պատերազմի դաշտին մէջ կռուելու մեծ ցանկութեամբ:
«Հիմա նաեւ դրամահաւաքի կոչ ուղղած ենք մեր համայնքի բոլոր անդամներուն եւ մեր յոյն եղբայրներուն եւ քոյրերուն», - նշեց Մահտեսեանը:
Վարդգէս Մահտեսեանը յայտնեց, որ Արցախի դէմ ռազմական գործողութիւններուն վերաբերեալ կապ հաստատած է Կիպրոսի նախագահ Նիքոս Անասթասիատիսի եւ արտաքին գործոց նախարար Նիքոս Խրիսթոտուլիտեսի հետ, որոնք անմիջապէս յայտարարութիւն ըրած են՝ իրենց աջակցութիւնը ցոյց տալով եւ դատապարտելով Ազրպէյճանի եւ Թուրքիոյ սկսած պատերազմը։
«Հեռաձայնային զրոյցներ ունեցած ենք նաեւ Կիպրոսի խորհրդարանի նախագահին եւ Հայաստանի Ազգային ժողովի նախագահ Արարատ Միրզոյեանի հետ, որպէսզի տեղեակ ըլլանք եղելութիւններէն։ 
Կապ հաստատած եմ Եւրոպական խորհուրդի խորհրդարանական վեհաժողովի Կիպրոսի պատուիրակութեան նախագահ Նիքոս Թորնարիթիսի հետ, որ Թուիթէրով եւ միւս ցանցերով իր աջակցութիւնը յայտնէ հայ ժողովուրդին», - ըսաւ երեսփոխանը:
Վարդգէս Մահտեսեանը վստահ է՝ յաղթանակը հայ զինուորներունն է ըլլալու. «Ապագան մերն է, որովհետեւ մենք հայ ենք եւ մեր երակներուն մէջ հայկական արիւն կը հոսի, ես ատոր մէջ կասկած չունիմ»։
Ծանրորդ Դաւիթ Յովհաննիսեանը Եւրոպայի կրկնակի ախոյեան է
Հայաստանի ազգային խումբի անդամ Դաւիթ Յովհաննիսեանը ոսկեայ շքանշաններ  նուաճեց Երեւանի մէջ ընթացող ծանրամարտի Եւրոպայի ախոյեանութեան ընթացքին:
Պոկում վարժութեան մէջ երեք յաջող մօտեցմամբ բարձրացուց 164, 167 եւ 170 քկ ծանրութիւն: 
Այս վարժութեան մէջ Յովհաննիսեանը նուաճեց փոքր ոսկեայ շքանշան: 
Հրում վարժութեան մէջ ան նշեց 200 եւ 205 քկ՝ այս վարժութեան մէջ նոյնպէս դառնալով ոսկեայ շքանշանակիր: 
Երկամարտի 377 քկ արդիւնքով՝ Դաւիթ Յովհաննիսեանը դարձաւ Եւրոպայի կրկնակի ախոյեան:
«Ախոյեանութիւնը շատ հետաքրքրական էր: Ատրենալինով լի մրցաշարք մըն էր: 
Լաւ պատրաստուած էի, եւ իմ երկարատեւ փորձերս իրենց արդիւնքը տուին»,- ըսաւ Դաւիթ Յովհաննիսեանը: 
Խօսելով ընդհանուր ակնկալիքներուն մասին՝ ծանրորդը նշեց, որ նման արդիւնքի կը սպասէր, որովհետեւ թէ՛ ինքը եւ թէ միւս հայազգի ծանրորդ Արա Աղանեանը լաւ մարզավիճակի մէջ են: 
«Ամէն ինչ շատ լաւ կազմակերուած էր:  Շնորահակալ եմ մեր կողքին ըլլալու եւ մեզ քաջալերելու համար», - ըսաւ Եւրոպայի ախոյեանը՝ շնորհակալութիւն յայտնելով բոլորին՝ այս կարեւոր պահուն իր հետ ըլլալու համար:
Ինքնազգացողութեան վատթարացման պատճառով մահացած է զինծառայող մը
Օգոստոս 14-ին, ժամը 15:20-ի սահմաններուն, կտրուկ վատթարացած է Հայաստանի Հանրապետութեան Պաշտպանութեան նախարարութեան N զօրամասի պայմանագրային զինծառայող, շարքային Մանուէլ Միասնիկի Թադէոսեանի (ծնեալ՝ 1981 թուականի) ինքնազգացողութիւնը: 
Ինչպէս յայտնած է Հայաստանի Հանրապետութեան Պաշտպանութեան նախարարութիւնը, հակառակ անմիջապէս ցուցաբերուած բժշկական օգնութեան` կարելի չէ եղած փրկել զինծառայողին կեանքը:
Նշանակուած է դատաբժշկական փորձաքննութիւն՝ մահուան պատճառը պարզելու համար:
Հայաստանի Հանրապետութեան Պաշտպանութեան նախարարութիւնը կը կիսէ կորստեան ծանր վիշտը եւ զօրակցութիւն կը յայտնէ Մանուէլ Թադէոսեանի ընտանիքի անդամներուն, հարազատներուն եւ ծառայակիցներուն։
«Սուրմալու» առեւտուրի կեդրոնէն ներս օգոստոս 14-ին տեղի ունեցած պայթումին հետեւանքով զոհուածներուն թիւը հասաւ 16-ի
Երեւանի «Սուրմալու» առեւտուրի կեդրոնի տարածքէն ներս տեղի ունեցած պայթումին հետեւանքով՝ այս պահու դրութեամբ կայ 8 անյայտ կորսուած անձ: 
Անյայտ կորսուած 8 քաղաքացիներն են Գագիկ Կարապետեանը, Արտաւազդ Հայրապետեանը, Վանիկ Ամիրխանեանը, Կսենիա Պատալեանը (1981-ի ծնունդ),  Արամ Յարութիւնեանը, Դաւիթ Մխիթարեանը, Մեհրի Թահերին (Իրանի քաղաքացի) եւ Գեղամ Պետրոսեանը (1985-ի ծնունդ)։
Որոնողափրկարարական աշխատանքներու արդիւնքով յայտնաբերուած է 16 քաղաքացիի դի։ Անոնց շարքին են նաեւ մէկ մանկահասակ երեխայ եւ յղի կին մը՝ (Միսակ Պատուականի Մարգարեան՝ 1964-ի ծնունդ, Անահիտ Վազգէնի Մխիթարեան՝ 1967-ի ծնունդ, Ճեմմա Սարգիսի Նազարեան՝ 1960-ի ծնունդ, Անահիտ Զարզանդի Խալաթեան, Վարդան Գուրգէնի Քոչարեան՝ 1960-ի ծնունդ, Գայիանէ Արտաւազդի Աւետիսեան՝ 1966-ի ծնունդ, Արամ Կոմիսարի Հայրապետեան՝ 1980-ի ծնունդ, Վաչագան Վահագնի Եղոյեան՝ 2000-ի ծնունդ, Էռնա Մանուէլի Գրիգորեան՝ 1980-ի ծնունդ, Յարութիւն Սամուէլի Գարաքեան՝ 1987-ի ծնունդ, Մարիամ Արմէնի Խաչատրեան՝ 1992-ի ծնունդ, Սիրարփի Արմէնի Խաչատրեան՝ 1994-ի ծնունդ, Մարատ Կարէնի Շահպազեան՝ 2018-ի ծնունդ, Հրաչեայ Ֆանպերկի Սարգսեան՝ 1976-ի ծնունդ եւ ինքնութիւնը չպարզուած երկու քաղաքացիի)։
Երեւան քաղաքի բժշկական կեդրոններ դիմած են 60 քաղաքացիներ, որոնցմէ 12-ը կը շարունակեն բուժում ստանալ, իսկ մնացեալ 48-ը, ստանալով համապատասխան բժշկական օգնութիւն՝ դուրս գրուած է։
ՊՆ֊ը հերքած է Տաւուշի մարզի սահմանին երկարութեամբ չափագրումներուն մասին լուրը
ՀՀ Պաշտպանութեան նախարարութիւնը տարածած է յայտարարութիւն մը, որ ընկերային ցանցերով եւ տարբեր ԶԼՄ-ներով տարածուող տեղեկութիւնը, թէ Տաւուշի մարզի մի քանի գիւղերու տարածքին «արդէն երկու օր է մօտ 500 ռուս խաղաղապահներ եւ ատրպեճանցիներ սահմանին երկարութեամբ չափագրումներ կը կատարեն», բացարձակ մտացածին է եւ չի համապատասխանիր իրականութեան:
ՊՆ֊էն յորդորած են ձեռնպահ մնալ չստուգուած, առաւել եւս կեղծ տեղեկութիւն տարածելէ: 
Լուրը հերքած է նաեւ Տաւուշի մարզպետարանը։ 
Մարզպետ Հայկ Չոպանեանը շեշտած է, որ Հայաստանի սահմանը ինչպէս նախկինին, այնպէս ալ հիմա, Զինուած ուժերուն եւ սահմանապահ ժողովուրդին կողմէ լիարժէք կը պաշտպանուին:
Հայկ Չոպանեանը ֆէյսպուքեան իր էջին վրայ գրած է. «Այս անբարոյ, անպատասխանատու գործողութիւնները կը համարեմ անձնական վիրաւորանք իմ եւ Տաւուշի ժողովուրդի հասցէին, անձնապէս հետամուտ պիտի ըլլամ, որպէսզի բոլորը առնուազն հրապարակայնօրէն ներողութիւն խնդրեն։ 
Կեղծ եւ պառակտիչ հրապարակումները կը գնահատենք՝ իբրեւ յանցագործութիւն եւ կը հրաւիրենք իրաւապահ մարմիններուն ուշադրութիւնը»։
Ընկերային ցանցերուն վրայ բազմաթիւ օգտատէրեր կը տարածէին տեղեկութիւն, թէ Տաւուշի մարզի Ազատամուտ, Կայան, Բարխուդարլու տեղանքը արդէն երկու օր է մօտ 500 ռուս խաղաղապահներ եւ ազրպէյճանցիներ սահմանին երկարութեամբ չափագրումներ կը կատարեն։ 
Անոնք վրդովուած էին, որ լրատուականները չեն անդրադառնար խնդրին։
Սփիւռքի արձագանգը՝ Հայաստանի ներքաղաքական վիճակին. պէտք է սկսիլ երկխօսութեան
Սփիւռքի մէջ ուշադրութեամբ կը հետեւին վերջին օրերուն Հայաստանի մէջ տեղի ունեցող իրադարձութիւններուն։ 
Իտալիոյ հայոց միութեան նախագահ Պայքար Սուազլեանը «Հայերն այսօրի» հետ զրոյցի ընթացքին նշեց, որ մտահոգուած են՝ տեսնելով, որ պատերազմէն ետք ներքին պայքարներ սկսած են հայրենիքի մէջ։
«Մենք համամիտ ենք, որ երկխօսութիւն սկսի, որովհետեւ ժողովրդավար գաղափարներուն հետեւիլը չի նշանակեր, որ երկրին մէջ անկարգութիւններ պէտք է ըլլան։ 
Հետեւաբար, պէտք է երկխօսութեան սահմաններուն մէջ մնայ ամէն ինչ, ոչ թէ եղբայրասպան ներքին պատերազմի տանի։ 
Մեր ժողովուրդը բոլորովին կարիք չունի այսպիսի դժբախտութեան», - ըսաւ Սուազլեանը։
Ըստ Իտալիոյ հայոց միութեան նախագահին՝ պէտք է մտածել պատերազմին հետքերը վերացնելու եւ պետականութեան ամրացման մասին, եւ խուսափիլ բոլոր այն քայլերէն, որոնք վտանգ կը հանդիսանան ազգային անվտանգութեան համար։
Հոլանտահայ կազմակերպութիւններու ընկերակցութեան նախագահ Մաթօ Հախուերտեանն ալ ըսաւ, որ հոլանտահայ համայնքը պետականութեան եւ օրինական իշխանութեան կողմնակիցն է, եւ ընդունելի չեն համարեր պատերազմէն ետք իրականացուող սպառնալիքներն ու փողոցային պայքարը։
«Ներկայիս ամէնէն ճիշդը միասնական խորհրդակցութիւններու սկսիլն է եւ գտնել լուծումներ, որոնք օգտակար կ’ըլլան Հայաստանի համար։ 
Ցաւօք սրտի ընդդիմութիւնը լուծումներ չի առաջարկեր, բացի ելոյթներ ունենալէ եւ լոզունգներ ստեղծելէ։ 
Վարչապետին առաջարկը այն մասին, որ քաղաքական ուժերը պէտք է խորհրդակցութիւններու սկսին, ինծի կը թուի՝ լաւ ձեւաչափ է, եթէ ընդունուի եւ դադրեցնեն անհնազանդութեան ցոյցերը։ 
Եւ եթէ արտահերթ ընտրութիւններ պէտք է տեղի ունենան, ապա ատիկա պէտք է ըլլայ խաղաղութեան պայմաններու մէջ, առանց ատոր հնարաւոր չէ։ 
Առհասարակ ընդունելի չէ ամէն օր ցոյցեր ընելը կամ վրաններով փողոց փակելը», - ըսաւ Մաթօ Հախուերտեանը։
Հախուերտեանի խօսքով՝ պէտք է դադրեցնել ցոյցերը, փոխել մօտեցումը, համերաշխութիւն ձեւաւորել եւ սատարել պետութեան. «Երկրին անվտանգութենէն կախուած է ներքին կայունութիւնը։ 
Պէտք է խելամիտ ըլլալ, Սահմանադրութեան օրէնքներու շրջանակէն ներս գործել, արկածախնդրութիւնը երբեք մեզի լաւ տեղ չէ տարած եւ հիմա ալ չի տանիր»։
Պերլինի մէջ Եւրոպացի եւ հայ մասնագէտներու ընկերակցութեան ՀԿ նախագահ Միքայէլ Մինասեանը այն կարծիքին է, որ այս իրավիճակին մէջ կարեւոր է հրատապ քաղաքական լուծումներ գտնելը։ 
Ըստ Մինասեանին՝ անհրաժեշտ է շուտափոյթ կարիքաւոր ընտանիքներուն հասցնել Հայաստան ուղարկուած մարդասիրական բեռները, ամրացնել պետութիւնը եւ բանակը։
Հայաստանի ազգային գրադարանին փոխանցուած է «Ազդակ» օրաթերթին թուայնացուած տարբերակները
Լիբանանի «Ազդակ» օրաթերթի գլխաւոր խմբագիր Շահան Գանտահարեանը Հայաստանի ազգային գրադարանին նուիրած է 1927 թուականէն առ այսօր օրաթերթի թուայնացուած հաւաքածոները, ներառեալ՝ յաւելուածները։ 
Ինչպէս տեղեկացուցած է «alikonline.ir»-ը, այս առթիւ Հայաստանի ազգային գրադարանին եւ Լիբանանի «Ազդակ» օրաթերթին միջեւ ստորագրուած է յուշագիր մը։
Ազգային գրադարանի տնօրէն Աննա Չուլեանը նշած է, որ համագործակցութեան շրջանակէն ներս «Ազդակ»-ի 100-ամեակին՝ 2027 թուականին, Ազգային գրադարանը պիտի ունենայ «Ազդակ»-ի մատենագիտութիւնը։
«Յոյս ունինք, որ ասիկա նախադէպ մը կը հանդիսանայ սփիւռքի մամլոյ հետ աշխատելու համար»,- շեշտած է Չուլեանը։
Օրաթերթի գլխաւոր խմբագիրն ալ կարեւորած է թուայնացուած նիւթերուն  փոխանցումը Հայաստանին, քանի որ Միջին Արեւելքի տարածաշրջանին մէջ լոյս տեսնող պարբերականները վտանգուած են նաեւ պատերազմի պատճառաւ։
«Ատիկա պահպանման ամէնէն արհեստավարժ ձեւն է»,- ըսած է Շահան Գանտահարեանը եւ յաւելած է, որ այս հսկայական նիւթի մատենագիտութեան պատրաստութիւնը շատ օգտակար պիտի ըլլայ մամուլը ուսումնասիրողներուն եւ սփիւռքի պատմութիւնը հետազօտողներուն համար։
Աղբիւր` alikonline.ir
«Հայաստան» համահայկական հիմնադրամի տնօրէնը՝ դրամահաւաքի եւ մարդասիրական օգնութեան մասին
Պատերազմի առաջին օրերէն մինչեւ հիմա հիմնադրամը տարբեր երկրներէն ստացած է 180 թոնէ աւելի բեռ։ 
Այդ մասին Հոլանտական օրագրին» յայտնած է «Հայաստան» համահայկական հիմնադրամի գործադիր տնօրէն Հայկակ Արշամեանը։
«Պատերազմի ընթացքին, երբ կ’ուղարկուէին այդ բեռները, կար ընթացակարգ, որ կրնայինք հրաժարիլ բեռէն, եւ պետութիւնը կը բաշխէր զանոնք 3 նախարարութիւններու՝ Առողջապահութեան, Արտակարգ իրավիճակների եւ Պաշտպանութեան։ 
Ըստ այդմ՝ քանի որ այդ նախարարութիւնները սերտ կ’աշխատէին կառավարութեան հետ, գիտէին, թէ ո՛ւր ինչի՛ կարիք կայ եւ մէկ անգամէն կ’ուղարկէին։ 
Պատերազմի ընթացքին հիմնադրամը հիմնականին մէջ հրաժարած է բեռէն՝ յօգուտ տուեալ նախարարութեան, որ կրնար այդ բեռը շատ արագ տնօրինել։ 
Իսկ պատերազմէն ետք հիմնադրամը բոլոր բեռները ձեւակերպած է իր անունով, դիմած է բարեգործական յանձնաժողովին եւ ազատած է հարկերէն», - ըսաւ Արշամեանը։
Հայկակ Արշամեանի խօսքով՝ Հոլանտայի մէջ հիմնադրամը հիմնականին մէջ կը զբաղի արհեստական անդամներ տրամադրելու գործընթացով եւ արդէն բաւական մեծ թիւով շինծու անդամներ գնած են։ 
Այս ծրագրի շրջանակէն ներս Հայաստան ժամանած է մասնագիտացուած բժիշկ-արհեստական անդամ տրամադրող։
Հիմնադրամին գործադիր տնօրէնը նաեւ անդրադարձաւ այն լուրերուն, թէ որոշ կառոյցներ պատերազմի ընթացքին հաւաքագրուած գումարը չեն փոխանցած հիմնադրամին. «Ոչ մի կառոյց կրնայ ըսել, որ գումար հաւաքած է «Հայաստան» համահայկական հիմնադրամի անուան ներքոյ, բայց չէ փոխանցած, ծախսած է։ 
Ատիկա բարոյագիտական խախտում է։ 
Օրինակ, հիմա Միացեալ նահանգներու մէջ պատերազմէն ետք բաւական մեծ գումար հաւաքուած է, Հայաստանի մէջ որոշակի գումարի սպառման ընթացքին այդ գումարը կ’ուղարկուի»։ 
«Հայաստան» համահայկական հիմնադրամը սեպտեմբեր 27-էն մինչեւ նոյեմբեր 10-ը մօտ 170 միլիոն տոլար հաւաքած է, պատերազմէն ետք գումարի հանգանակութիւնը շարունակուած է՝ ԱՄՆ-ի մէջ 23 միլիոն տոլար, Ֆրանսայի մէջ 3 միլիոն տոլար եւ այլն։
Հայկակ Արշամեանը նշեց, որ պատերազմի ընթացքին՝ հոկտեմբեր 8-էն մինչեւ նոյեմբեր 1, հիմնադրամի հոգաբարձուներու խորհուրդը 107 միլիոն տոլար նուիրաբերած է Հայաստանի Հանրապետութեան, որմէ ետք Ելեւմտական նախարարութենէն ներս յատուկ գանձապետական հաշիւ բացուած է նուիրաբերութիւններու համար, եւ հիմնադրամը գումարն այդ հաշուեհամարին փոխանցած է։ 
9 փոխանցում եղած է եւ կնքուած է 9 պայմանագիր, ուր նշուած է՝ այդ գումարը միայն պէտք է ծախսուի մարդասիրական նպատակներով՝ ընկերային, ենթակառուցուածքային եւ առողջապահական։ 
Արշամեանը յայտնեց, որ Ելեւմտական նախարարութիւնը պարբերաբար աշխատանքային փաստաթուղթեր կ’ուղարկէ եւ ցոյց կու տայ, թէ իւրաքանչիւր ոլորտէ ներս որքան գումար ծախսուած է։
«Պատերազմի ընթացքին Արցախին միլիոնաւոր տոլարներու գնութիւն ցոյց տրուած է, մարդասիրական նշանակութեան մեծաթիւ ապրանքներ ուղարկած ենք՝ հազարաւոր տաքացուցիչներ, վառարաններ, պահարաններ, «ՈՒԱԶ» ինքնաշարժներ, ինչ որ հնարաւոր եղած է, ուղարկած ենք», - ընդգծեց հիմնադրամին գործադիր տնօրէնը։
Ըստ Հայկակ Արշամեանին՝ մարդոց ներկայիս վերաբերմունքը ՀՀ կառավարութեան կամ հիմնադրամին, միգուցէ, պայմանաւորուած է պատերազմի ելքով։ 
Ան վստահաբար նշեց, եթէ մարդիկ պատերազմի ընթացքին տեղեկանային, որ այդ գումարը պիտի փոխանցուի Հայաստանի Հանրապետութեան, միեւնոյնն է՝ չէին ընդդիմանար մասնակցելու դրամահաւաքին։ 
Արշամեանը յոյս յայտնեց, եթէ հիմնադրամը հրապարակէ 2020 թուականի տարեկան հաշուետուութիւնը, եւ մարդիկ տեսնեն, թէ որքան աշխատանք տարուած է, անոնք կը հասկնան, որ այս բոլոր խօսակցութիւնները եւ զրպարտութիւնները անտեղի են։
Կեանքէն հեռացած է Սեւրի հայկական Սամուէլ Մուրատեան վարժարանի տնօրէն Յարութիւն վարդապետ Պզտիկեանը
Կեանքէն հեռացած է Յարութիւն վարդապետ Պզտիկեանը։ 
Այս մասին տեղեկացուցած է Ֆրանսայի մէջ ՀՀ դեսպանութիւնը։ 
«Խորապէս վշտացած ենք Սեւրի հայկական Սամուէլ Մուրատեան վարժարանի տնօրէն, մեր շատ սիրելի Վարդապետ Յարութիւն Պզտիկեանի մահուան լուրի առնչութեամբ։ 
Վարդապետ Պզտիկեանը մեծ ներդրում ունեցած է բազմաթիւ շնորհալի հայորդիներ կրթելու գործին մէջ։ 
Մեր ցաւակցութիւնը կը յայտնենք Վարդապետին ընկերներուն եւ հարազատներուն»,- ըսուած է դեսպանութեան էջին վրայ։
Յարութիւն վարդապետ Պզտիկեանը հոգեւոր եւ ստեղծագործական աշխատանքներուն զուգահեռ կատարած է նաեւ խմբագրական աշխատանք, եղած է Հալէպի Մխիթարեյան վարժարանի տնօրէն, դասաւանդած է հայկական կրթարաններէն ներս, հեղինակած է բազմաթիւ գրքեր՝ հայերէն եւ օտար լեզուներով: 
Եղած է Մխիթարեան միաբանութեան պաշտօնական ամսագրի՝ «Բազմավէպ»-ի խմբագրապետ:
Քանատայի մէջ չեղարկուած է Թուրքիոյ դեսպանին մասնակցութեամբ Արցախեան հակամարտութեան մասին քննարկումը
Քանատայի մէջ չեղարկուած է Արցախեան հակամարտութեան մասին քննարկումը, որուն հրաւիրուած էր մասնակցելու Քանատայի մէջ Թուրքիոյ դեսպանը։
Հայաստանի դեսպանը հանդիպումին մասնակցելու հրաւէր չէր ստացած։ 
Այդ մասին հրապարակուած է ՀՅԴ երիտասարդական միութեան ֆէյսպուքեան էջին վրայ:
«Քանատայի մեր ընկերներուն յամառ եւ հետեւողական պայքարին շնորհիւ էր, որ հնարաւոր դարձաւ խուսափիլ Թուրքիոյ հակահայ քարոզչութեան եւս մէկ դրսեւորումէն», - նշուած է հաղորդագրութեան մէջ։
Միութիւնը յայտնած է, որ իրենց պայքարը կը շարունակուի բոլոր ուղղութիւններով եւ տարբեր երկրներու մէջ:
ԱՄՆ-ի մէջ Դեմոկրատական կուսակցութեան անդամ՝ Էլէն Ասատրեանի ներկայացուցած բանաձեւով կոչ ուղղուած է ազատ արձակելու հայ գերիները
Լոս Անճելոսի Դեմոկրատական կուսակցութեան ընտրուած անդամ եւ Դեմոկրատական կուսակցութեան կեդրոնական կոմիտէի անդամ Էլէն Ասատրեանը բանաձեւ մը ներկայացուցած է, որ պիտի քննարկուի ապրիլ 29-էն մայիս 2-ը տեղի ունեցող Քալիֆորնիոյ Դեմոկրատական կուսակցութեան ամէնամեայ համաժողովին ընթացքին: Բանաձեւը կը դատապարտէ Թուրքիոյ եւ Ազրպէյճանին գործած պատերազմական յանցագործութիւնները՝ սեպտեմբեր 27-ին Արցախի վրայ յարձակումէն ետք տեղի ունեցած 44-օրեայ պատերազմին ընթացքին: 
Բանաձեւը նաեւ կը յորդորէ ԱՄՆ Քոնկրէսին եւ Պայտընի վարչակազմին պատժամիջոցներ կիրառել Թուրքիոյ եւ Ազրպէյճանի նկատմամբ եւ պահանջել, որ Ազրպէյճանի իշխանութիւնները անյապաղ ազատ արձակեն բոլոր հայ ռազմագերիները եւ գերեվարուած քաղաքացիական անձինք: 
Աւելին՝ այն նաեւ կոչ կ'ուղղէ Քալիֆորնիոյ պետական ​​աշխատողներուն՝ կենսաթոշակային գրասենեակին եւ Նահանգային ​​ուսուցիչներու կենսաթոշակային գրասենեակին ընկերային պատասխանատուութիւն ստանձնել եւ պետական ​​աշխատողներու կենսաթոշակային բոլոր միջոցները դուրս հանել Թուրքիոյ եւ Ազրպէյճանի կողմէն թողարկուած ներդրումային գործիքակազմէն, քանի դեռ Թուրքիան չէ ճանչցած 1915 - 1923 թուականներու Հայոց ցեղասպանութիւնը, եւ քանի դեռ արցախցիներուն չէ տրուած իրենց պատմական հողի վրայ ազատ ինքնորոշման հնարաւորութիւն։ 
«Այս բանաձեւը հեղինակելը խորապէս անձնական բնոյթ կը կրէ, քանի որ իմ ընտրողներու շրջանակէն ներս շատ ամերիկահայեր կան, որոնց ես հպարտօրէն կը ներկայացնեմ իբրեւ Lոս Անճելոսի Դեմոկրատական կուսակցութեան ընտրուած անդամ եւ Դեմոկրատական կուսակցութեան կեդրոնական կոմիտէի անդամ։ 
Որպէս կուսակցութիւն՝ մեր պարտքն ու բարոյական պարտականութիւնն է ամուր դիրքորոշում ցուցաբերել մարդու իրաւունքներու ոտնահարումներուն դէմ, ցաւի այս պահուն զօրակցութիւն ցոյց տալ, զօրացնել մեր ազգային փոքրամասնութիւններու ձայները  ի հեճուկս ճնշումներու՝ պաշտպանելով մարդու կեանքի, ազատութեան եւ արժանապատիւ գոյութեան հիմնարար արժէքները։
Ասիկա մարդասիրական ճգնաժամ է, որ կը պահանջէ մեր համարձակ նախաձեռնողականութիւնն ու մեր անմիջական ուշադրութիւնը: 
Իրավիճակը ծանր է, կը վտանգուի Ազրպէյճանի մէջ պահուող հայ ռազմագերիներու եւ քաղաքացիական անձանց կեանքը, իսկ բռնապետներ Էրտողանի եւ Ալիեւի կողմէն կը շարունակուի հայ ժողովուրդի բնաջնջման իրենց առաքելութիւնը աւարտին հասցնելու սպառնալիքները:
Թուրքիան եւ Ազրպէյճանը պէտք է պատասխանատուութիւն կրեն ո՛չ միայն մինչ օրս իրենց կատարած պատերազմեան յանցագործութիւններուն, այլ նաեւ ամերիկացիներուն հարկերէն գոյացած  տոլարները ռազմական յանցագործութիւնները իրագործելու նպատակաւ անօրինաբար ծախսելու համար»,- կ'ըսէ Էլէն Ասատրեանը՝ յաւելելով. «Եթէ մենք հիմա ուժեղ դիրքորոշում չդրսեւորենք, ապա մենք ոչնչով կը տարբերինք այն միջազգային հանրութենէն, որ 1915 թուականին լուռ  կը հետեւէր, թէ ինչպէս տեղի կ'ունենայ Հայոց ցեղասպանութիւնը՝ ոչինչ ձեռնարկելով զայն կասեցնելու համար: 
Յուսով եմ, որ իմ գործընկերներս ու Դեմոկրատական ​​կուսակցութեան մեր առաջնորդները պիտի անդրադառնան այս արդիական բանաձեւին ծայրայեղ կարեւորութեան, եւ պիտի աջակցին ատոր ընդունման կուսակցական համաժողովին։ Ես իմ երախտագիտութիւնս կը յայտնեմ բոլոր ընտրուած անդամներուն, երաշխաւորներուն եւ կառոյցներուն, ովքեր մինչ այս պահը աջակցած են բանաձեւի կայացման»։
«Ցեղասպանութիւնը անցեալի ակնթարթ մը չէ, այն տեղի կ'ունենայ նաեւ հիմա՝ աշխարհի տարբեր վայրերուն մէջ: 
Տակաւին ամիսներ առաջ Թուրքիան եւ Ազրպէյճանը սկսան պատերազմիլ հայերուն դէմ Արցախին մէջ, եւ շատ հայեր կը վախնան, որ որեւէ պահու կրնայ տեղի ունենալ մէկ այլ ցեղասպանութիւն: 
Այս պարզ ճշմարտութեան բարձրաձայնումը կրնայ օգնել կանխելու մարդկութեան դէմ ուղղուած այլ յանցագործութիւնները՝ ցոյց տալով, որ անոնք, որոնք կը զբաղին զանգուածային սպանութիւններով, պատասխանատուութիւն պիտի կրեն»,- կ'ըսէ քոնկրէսական Ատամ Շիֆը, ով բանաձեւը ստորագրած աջակիցներէն մէկն է։ 
«Իբրեւ ցեղասպանութիւնը վերապրածներու ժառանգ եւ իբրեւ ցեղասպանութեան հետեւանքով փախստական դարձած երրորդ սերունդի ներկայացուցիչ, Ազրպէյճանի եւ Թուրքիոյ կառավարութիւններուն կողմէ իրականացուած վերջին յարձակումը ես կը համարեմ որպէս ցեղասպանութեան շարունակութիւն, բնիկ հայ ժողովուրդի բնաջնջում իր պատմական հողերէն եւ մշակութային ժառանգութեան ոչնչացում:
Այս բանաձեւը արդիական է եւ կարեւոր, քանի որ անիկա կոչ կ'ուղղէ՝ պատասխանատուութեան ենթարկելու Ազրպէյճանի եւ Թուրքիոյ կառավարութիւններուն իմ ժողովուրդիս նկատմամբ մարդու իրաւունքներու շարունակական ոտնահարումներու համար: 
Մեր հարկային տոլարները այլեւս չեն կրնար աջակցիլ այս կառավարութիւններուն ռազմական յանցագործութիւններու իրագործման»,- կ'ըսէ Լոս Անճելոսի Դեմոկրատական կուսակցութեան ընտրուած անդամ եւ Դեմոկրատական կուսակցութեան կեդրոնական կոմիտէի անդամ Սիւզի Ապաճեանը, ով նաեւ բանաձեւը ստորագրած աջակիցներէն մէկն է։ 
Բանաձեւին բնօրինակը ներկայացուած է անհրաժեշտ առաւելագոյն 35 երաշխաւորներու ստորագրութիւններով, որոնց շարքին են քոնկրէսական Ատամ Շիֆը եւ Դեմոկրատական կուսակցութեան կեդրոնական կոմիտէի անդամներ՝ Սիւզի Ապաճեանը, Հանս Եոհանսոնը, Վանուհի Վարդանեանը, Սինտի Մոնթոյեանը, Էլէն Ֆինքելփիրլը, Ճոն Հայրապետեանը, Խոսէ Պարնսը, Տրեքսէլ Հերտը, Քորին Սին, Թոտ Ճոնզը, Ճեսիքա Քրէյվէնը, Լինտա Բերեսը, Մալքոլմ Ճոնսոնը, Քեւ Ապազաճեանը, Ճինա Քլէյթոն-Թարուինը, Շոն Ապաճեանը, Մելիսա Թէյլորը, Ռեբեկա  Ուոլֆերսպերկէրը, Լուիզ Լոփեզը, Միա  Լիւաս Փորթէրը, Մարքօ Ֆլորէսը, Թինա Ֆրետերիքսը, Ստիւէն Ֆիշերը, Քարէն Սուարեզը, Մարի  Ան-Լիւցը, Քէյթլին Փաթերսոնը, Անժելիքա Տուենասը, Թիմ Ուենտլէրը, Մինտի Փայֆէրը, Ճաքինթա Լինքը, Քենեթ Արմսթրոնկը, Ճէյսոն Սմոլը եւ Թոմ Օ'Շոունեսին: 
Աւելի քան 125 կազմակերպութիւններ եւ ղեկավարներ, գործիչներ ու դեմոկրատական կուսակցութեան անդամներ երաշխաւորական նամակներ ուղարկած են յանձնաժողովին բանաձեւի ընդունման պահանջով։ Անոնց շարքին են` Արեւմտեան Ամերիկայի Հայ դատի յանձնախումբը, Ամերիկայի Հայկական համագումարը, Արեւմտեան Ամերիկայի համահայկական խորհուրդը իր 24 տարածաշրջանային եւ ազգային հայ-ամերիկեան հոգեւոր, քաղաքական եւ հասարակական կազմակերպութիւններով, Կլանտէլի Ուսուցիչներու ընկերակցութիւնը, ինչպէս նաեւ Լոս Անճելոսի Քաղաքային խորհուրդի անդամ՝ Փոլ Գրեգորեանն ու այլք։ 
Քալիֆորնիոյ Դեմոկրատական կուսակցութեան բանաձեւերու յանձնաժողովը իրաւասութիւն ունի փոխելու ստացած որեւէ բանաձեւի բնագիրը: 
Անիկա նաեւ իրաւասու է միաւորելու բանաձեւերը, եթէ ներկայացուած են նոյնատիպ կամ միանման նիւթով բազմաթիւ բանաձեւեր՝ առանց  ատոնց հեղինակներուն նախնական համաձայնութեան: 
Հակառակ անոր, որ նոյն նիւթով երկու բանաձեւ ներկայացուած է, յանձնաժողովը նախընտրած է բացառապէս գործածել Էլէն Ասատրեանի բանաձեւի բնագիրը, իր հետ աշխատած է փոփոխութիւններուն վրայ եւ համաձայնած է հիմնական նոյնը պահպանել բանաձեւի բնօրինակի բնագիրը։  
Այս բանաձեւն անմիջապէս յաջորդեց  նախագահ Պայտընի կողմէն  Հայոց ցեղասպանութիւնը ճանաչելուն, եւ եւս մէկ բանաձեւի, որ ընդունուած էր Լոս Անճելոսի վարչաշրջանի Դեմոկրատական կուսակցութեան կողմէն 2020 թուի հոկտեմբերին՝ դատապարտելով Ազրպէյճանին եւ Թուրքիոյ ռազմական յանցագործութիւններ կատարելու համար, Արցախի Հանրապետութեան եւ Հայաստանի վրայ կատարած յարձակման համար՝ կոչ ուղղելով Ամերիկայի Միացեալ Նահանգներուն՝ անյապաղ պատժամիջոցներ կիրառել եւ դադրեցնել Ազրպէյճանին եւ Թուրքիոյ յատկացուող ռազմական օգնութիւնը։ 
Քալիֆորնիոյ մէջ կը բնակին աւելի քան մէկ միլիոն հայեր,  որոնց մեծամասնութիւնը Հայոց  ցեղասպանութիւնը վերապրածներու ժառանգներ են եւ ուղղակիօրէն տուժած են ներկայիս սպառնալիքներէն։ Անոնք աննահանջ կը պայքարին յանուն  համաշխարհային օգնութեան եւ միջամտութեան, քանի որ ականատես եղած են Թուրքիոյ եւ Ազրպէյճանի պատճառաւ իրենց ընտանիքներու անդամներուն աներեւակայելի տառապանքներուն։  
Քալիֆորնիոյ Դեմոկրատական ​​կուսակցութիւնը նահանգին մէջ գերիշխող քաղաքական կուսակցութիւնն է: 
Ներկայացնելով աւելի քան 10.3 միլիոն դեմոկրատներու ՝ անիկա նաեւ ամէնէն մեծ ժողովրդավարական միաւորն է Միացեալ Նահանգներու մէջ:
Մեծ Բրիտանիոյ Հայ դատի յանձնախումբին հետ ժողովի ընթացքին հայկական կողմը բարձրացուց հայ ռազմագերիներուն հարցը
ՀՀ Մարդու իրաւունքներու պաշտպան Արման Թաթոյեանը մարտ 8-ին յատուկ զեկոյցով մը հանդէս եկած է Մեծ Բրիտանիոյ Հայ դատի յանձնախումբին կազմակերպած քննարկման ընթացքին։ 
Զեկոյցի ընթացքին անդրադարձած է հայ ռազմագերիներուն՝ զինուորական ծառայողներուն եւ քաղաքացիներուն հրատապ վերադարձի հարցին։
Հանդիպումին ներկայ եղած են Հայաստանի մէջ Մեծ Բրիտանիոյ դեսպան Ճան Կելեկերը, խորհրդարանին բոլոր կուսակցութիւնները ներկայացնող, Հայաստանի հետ բարեկամութեան խորհրդարանական խումբի նախագահ Թիմ Լովթոնը եւ այլք։
Արման Թաթոյեանը նշած է, որ Ատեպէճանի կառավարութիւնը արհեստականօրէն կ’երկարացնէ եւ կը քաղաքականացնէ գործընթացը, նաեւ մանրամասն ներկայացուցած է մարդասիրական եւ մարդու իրաւունքներու այն միջազգային կանոնները, որոնք կը պահանջեն գերիներուն անյապաղ ազատում եւ անվտանգ վերադարձ։ 
Միջազգային իրաւունքի կոպիտ խախտում է զիրենք իբրեւ «ահաբեկիչ» ներկայացնելը։ 
Արման Թաթոյեանը նաեւ ներկայացուցած է տեղեկութիւններ պատերազմի ընթացքէն, Ազրպէյճանի զինուած ուժերուն կատարած խոշտանգումները, գլխատումները, մարմիններու անարգանքը եւ այլն։
Թաթոյեանը ներկայացուցած է իր նոր հայեցակարգը, ըստ որուն՝ Սիւնիքի բնակիչներուն անվտանգութիւնը երաշխաւորելու համար պէտք է ստեղծուի ապառազմականացուած անվտանգութեան գօտի. «Սահմաններուն հետ կապուած գործընթացը լրջօրէն խախտած եւ վտանգած է Հայասատնի սահմանային բնակիչներուն իրաւունքները, խաթարած է իրենց բնականոն կեանքը եւ կը շարունակէ անհանգստութիւն պատճառել գիւղերու բնակիչներուն»,- իր զեկոյցին մէջ նշած է Արման Թաթոյեանը։
Աղբիւր՝ asbarez.com
Յունիս 20-ին Հայաստանի մէջ պիտի իրականացուին արտահերթ խորհրդարանական ընտրութիւններ
ՀՀ վարչապետ Նիկոլ Փաշինեանը Ֆէյսպուքի իր էջին վրայ գրած է, որ խորհրդարանի խմբակցութիւններու ղեկավարներուն հետ հանդիպումէն ետք որոշուած է սոյն թուականի յունիս 20-ին Հայաստանի Հանրապետութենէն ներս իրականացնել արտահերթ խորհրդարանական ընտրութիւններ:
«Քիչ առաջ տեղի ունեցաւ իմ հանդիպումս «Բարգաւաճ Հայաստան» խմբակցութեան ղեկավար Գագիկ Ծառուկեանի հետ: 
Հանդիպման ընթացքին արձանագրեցինք, որ ստեղծուած ներքաղաքական իրադրութենէն լաւագոյն ելքը արտահերթ խորհրդարանական ընտրութիւններն են: 
Հաշուի առնելով նաեւ՝ Հայաստանի Հանրապետութեան նախագահին հետ, «Իմ քայլը» խմբակցութեան հետ, «Լուսաւոր Հայաստան» խմբակցութեան ղեկավար Էտմոն Մարուքեանի հետ իմ ունեցած քննարկումներս՝ սոյն թուականի յունիս 20-ին Հայաստանի Հանրապետութենէն ներս տեղի պիտի ունենան արտահերթ խորհրդարանական ընտրութիւններ», - գրած է վարչապետը։
ՄԻԵԴ-ը հայ գերիներուն հարցով ծանուցած է ԵԽ Նախարարներու կոմիտէին
Մարտ 9-ին Եւրոպական դատարանը՝ հիմք ընդունելով ՄԻԵԴ-էն ներս ՀՀ ներկայացուցչին բազմաթիւ դիմումները, ինչպէս նաեւ հաշուի առնելով, որ Ազրպէյճանի կառավարութիւնը բազմիցս խախտած է Եւրոպական դատարանին սահմանած ժամկէտները եւ չէ տրամադրած ամբողջական տեղեկութիւն, որոշում կայացուցած է Ազրպէյճանի կողմէ հայ ռազմագերիներուն եւ պահուող քաղաքացիական անձանց իրաւունքները ոտնահարելու խնդրի մասին ծանուցել ԵԽ Նախարարներու կոմիտէին: 
Այդ մասին ըսուած է ՄԻԵԴ-էն ներս ՀՀ ներկայացուցչի ֆէյսպուքեան էջին վրայ։
նշուած է, որ ռազմագերիներուն եւ պահուող քաղաքացիական անձանց գծով Եւրոպական դատարանի՝ Ազրպէյճանի դէմ միջանկեալ միջոց կիրառելու մասին որոշումները դեռեւս ուժի մէջ են։ 
Միջանկեալ միջոցի որոշումներով՝ Եւրոպական դատարանը պարտաւորեցուցած էր Ազրպէյճանին՝ տրամադրելու տեղեկութիւն գերեվարուած անձանց պահման պայմաններուն, առողջական վիճակին, ինչպէս նաեւ անոնց վերադարձի ուղղութեամբ ձեռնարկուող միջոցներուն մասին։
Ինչ կը վերաբերի ՀՀ դէմ ներկայացուած միջանկեալ միջոցներու պահանջներուն՝ Եւրոպական դատարանը նշած է, որ հաշուի առնելով ՀՀ կառավարութեան կողմէ ներկայացուած տեղեկութեան բնոյթը՝ որոշած են չկիրառել միջանկեալ միջոցներ, եւ հետեւաբար այս գծով անհրաժեշտութիւն չէ եղած հարցին մասին ծանուցել Նախարարներու կոմիտէին։
Աղբիւր` panarmenian.net
Դեմոկրատական կուսակցութեան անդամ Էլէն Ասատրեանը նոր բանաձեւով մը կոչ կ՚ուղղէ՝ դադրեցնելու Ազրպէյճանին տրամադրուող օգնութիւնըՔալիֆորնիոյ Դեմոկրատական կուսակցութիւնը ընդունած է կուսակցութեան անդամ Էլէն Ասատրեանի հեղինակած բանաձեւը։ 
Անիկա կը դատապարտէ Թուրքիան եւ Ազրպէյճանը 44-օրեայ պատերազմի ընթացքին գործած պատերազմական յանցագործութիւններուն համար: 
Բանաձեւը նաեւ կոչ կ՚ուղղէ ԱՄՆ Քոնկրէսին եւ Պայտընի վարչակազմին՝ պատժամիջոցներ կիրառելու Թուրքիոյ եւ Ազրպէյճանի նկատմամբ եւ պահանջելու, որ Ազրպէյճանի իշխանութիւնները անյապաղ ազատ արձակեն բոլոր հայ ռազմագերիները եւ գերեվարուած քաղաքացիական անձինք:
«Գործընթացը շատ երկար էր, բանաձեւը յանձնելէ ետք մօտ մէկ ամիս գործընկերներու հետ, որոնք կ՚աջակցէին այս բանաձեւին, պայքարած ենք ամէն մէկ բառին համար, քանի որ շատ մեծ տարբերութիւններ կան, օրինակ, պատժամիջոց բառը կամ պատերազմական յանցագործութիւն եզրոյթը գործածելու մէջ», - ըսաւ Էլէն Ասատրեանը:
Էլէն Ասատրեանը կը պատմէ, որ բանաձեւը մեծ արձագանգ ստացած է եւ ներառուած է լաւագոյն բանաձեւերու եռեակին մէջ։
«Կուսակցութիւնը միայն կ՚ընտրէ 13 բանաձեւ, եւ յանձնուած էր 159-ը, ատոնցմէ հասնիլ այդ 13-ին, շատ մեծ աշխատանք էր, եւ ըսեմ, որ մէկ հոգիի աշխատանք չէր, քոնկրէսական Ադամ Շիֆը շատ մեծ դեր ունեցաւ», - նշեց ան:
Էլէն Ասատրեանի խօսքով՝ բանաձեւի ընդունումէն ետք Դեմոկրատական կուսակցութիւնը ամբողջ ընթացքին ուշադրութեան կեդրոնը պիտի պահէ բանաձեւին մէջ ներառուած հարցերը եւ առաջնային պիտի համարէ ատոր ներկայացումը տարբեր գործընկերներու հետ քննարկումներու ընթացքին։
«Բանաձեւի ընդունման յաջորդ օրը մենք իմացանք, որ 19 գերի սպանուած է եւ ատկէ ետք քոնկրէսական Ադամ Շիֆը, Հանս Ճոնսոնը Քոնկրէսէն ներս կոչեր ուղղեցին այն գումարին վերաբերեալ, որ ԱՄՆ-ը պէտք է տայ Ազրպէյճանին: 
Եւ այսպիսի բանաձեւերն են, որ նաեւ կրնան գործածուիլ իրենց նպատակին հասնելու համար, որովհետեւ ոչ միայն հայ համայնքն է որ կոչ կ՚ուղղէ, այլ Ամերիկայի ամենամեծ Դեմոկրատական կուսակցութեան մարմինը», - ըսաւ Էլէն Ասատրեանը։
Էլէն Ասատրեանը գործընկերներուն հետ նոր բանաձեւ մը պիտի ներկայացնէ յառաջիկային։ 
Անիկա կապուած է «Ազատութեան աջակցութեան վճիռի» 907-րդ յօդուածին հետ, որ ԱՄՆ նախագահ Ճօ Պայտընը որոշեց կասեցնել եւ Ազրպէյճանին տրամադրել ռազմական օգնութիւն։ 
Այս որոշման վերաբերեալ ալ Ամերիկայի հայ համայնքն իր դժգոհութիւնը յայտնած էր։ 
Էլէն Ասատրեանի խօսքով՝ բանաձեւը պիտի ներկայացուի Լոս Անճելոսի Դեմոկրատական կուսակցութեան կեդրոնական համաժողովի ընթացքին: 
Բանաձեւով նախագահին կոչ պիտի ուղղեն՝ չեղարկելու այդ որոշումը եւ դադրեցնելու Ազրպէյճանին եւ Թուրքիոյ տրամադրուող օգնութիւնը
«Եւրոպան պէտք է բանայ աչքերը եւ դադրի լռելէ». Եւրախորհրդարանի երեսփոխանը Եռաբլուր այցելած է
Եվրախորհրդարանի երեսփոխան Ֆրանսուա Քսաւիէ Պելամին այցելած է Եռաբլուր զինուորական պանթէոն, որմէ ետք գրառում մը կատարած է ընկերային ցանցի վրայ եւ ատոր կից հրապարակած է լուսանկարներ.
«Եռաբլուր զինուորական գերեզմանատուն: 
Այս հազարաւոր դրօշներէն իւրաքանչիւրի տակ զինուոր մը ամփոփուած է, որ զոհուած է անցեալ տարի՝ Հայաստանը պաշտպանելով յարձակումէն: 
Անոնց մեծ մասը գրեթէ 20 տարեկան էր: 
Եւրոպան պէտք է բանայ աչքերը եւ վերջապէս դադրի լռելէ»,- ֆէյսպուքեան իր էջին վրայ գրած է ֆրանսացի քաղաքական գործիչը:
Երեսփոխանը իր գրառումն ամփոփած է Լուի Արակոնի «Կարմիր պաստառ» բանաստեղծութեան քառեակով, որ գրուած է Միսաք Մանուշեանի խումբի յիշատակի յաւերժացման առթիւ՝ 1954 թուին. 
Արեւագորգի համար նուիրաբերուած իւրաքանչիւր լուման պիտի տրամադրուի Զինծառայողներու ապահովագրութեան հիմնադրամին Ամերիկահայ Լուսին Ենգիպարեանը վերջերս վերադարձած է Հայաստան։ 
Ծննդեան օրուան ամէնէն մեծ նուէրը «Արեւագորգ» նախագծին մասնակցիլն էր եւ մէկ հանգոյցով իր ներդրում ունենալը զինուորներու ապահովագրութեան հիմնադրամին։ 
«Որոշեցի ծննդեանս օրը գալ, որովհետեւ շատ խորհրդանշական էր ինծի համար, որ գամ եւ հիւսեմ այս գորգը՝ մեր զինուորներուն համար, ընտանիքներուն համար», - ըսաւ սփիւռքահայը։
«Արեւագորգ»-ը Արցախի Ջրաբերդ գաւառի գորգերու շարքէն է։ 
Գորգին վրայ պատկերուած պիտի ըլլայ խաչ մը, որ արեւաշողերով է եւ պաշտպանութեան ու ուժի խորհրդանիշ է։ 
Մօտ 3 ամիս «Մարիոթ» հիւրանոցի ճեմասրահէն ներս տեղադրուած պիտի ըլլայ այս աշխատանոցը՝ զայն հիւսելու համար։ 
Իւրաքանչիւր հանգոյցի արժէքն է 1000 ՀՀ դրամ։ 
Նախագիծը կը կազմակերպէ Զինծառայողներու ապահովագրութեան հիմնադրամը եւ «Մեգերեան կարպետ» ընկերութիւնը։ 
«Թէ՛ հանգոյցներէն ձեռք բերուած նուիրաբերութիւնները, թէ՛ գորգի վաճառքէն ձեւաւորուած միջոցները պիտի ուղղուին զինծառայողներու ապահովագրութեան հիմնադրամին, ուրկէ պիտի ըլլայ ելքի միայն մէկ աղբիւր, ատիկա մեր շահառուներուն, երկարաժամկէտ՝ 20 տարուայ կտրուածքով, կայուն հատուցումներու տրամադրումն է, որուն արդիւնքով անոնք ունին արժանապատիւ ապագայ իրենց հայրենիքէն ներս», - ըսաւ Զինծառայողներու ապահովագրութեան հիմնադրամի ֆոնտ հայթհայթման եւ նուիրատուներու հետ յարաբերութիւններու մասնագէտ Սոնա Պաղտասարեանը։ 
Նախագծի լիարժէք իրականացման համար ալ «Մեգերեան կարպետ» ընկերութիւնը ապահոված է գորգը հիւսելու համար անհրաժեշտ հումքը եւ պարագաները։ 
Ընկերութեան հիմնադիրը պատմեց, թէ ի՞նչ պիտի ըլլայ ետքը, երբ գորգը պատրաստ ըլլայ.
«Գորգի ճակատագիրը պիտի որոշուի աճուրդով։ 
Հնարաւոր է՝ տանինք Ամերիկա աճուրդ ընենք, հնարաւոր է՝ առցանց ընենք աշխարհով մէկ, եւ ամէնէն բարձր թիւը, որ պիտի վաճառուի, ամբողջ գումարը պիտի ներդրուի զինուորներուն համար», - ըսաւ «Մեգերեան կարպետ» ընկերութեան հիմնադիր Ռաֆֆի Մեգերեան։ 
Սփիւռքահայերը նոյնպէս կրնան մասնակցիլ եւ իրենց ներդրումը ունենալ։ 
Այս պարագային անոնք կրնան ձեռք բերել իրենց հանգոյցը՝ համացանցի միջոցաւ` այցելելով www.megerian.1000plus.am կայք։ 
Իսկ անոնք, որոնք Հայաստանի մէջ են, կրնան իրենց ձեռքով հիւսել մէկ հանգոյցը եւ մասնակցիլ համահայկական գորգի ստեղծումին։
«Բոլորի սիրտը կը բաբախի Արցախով եւ Հայաստանով». Գերմանիոյ հայ համայնքը հայրենիքին կողքին էԳերմանիոյ տարբեր քաղաքներու մէջ հայկական համայնքը բազմաթիւ ցոյցեր իրականացուցած է՝ յաջակցութիւն Արցախի։ 
Ցոյցերէն երեքը եղած են Պերլինի մէջ։
«Առաջին ցոյցը, զոր կազմակերպուեցաւ, գերմանահայ թեմի առաջնորդարանին եւ գերմանահայ կեդրոնական խորհուրդին ուժերով էր եւ մեր կազմակերպութեան ջանքերով։ 
Տեղի ունեցաւ ճիշդ Գերմանիոյ վարչապետի նստավայրին դիմաց», - «Հայերն այսօրին» պատմած է «Եւրոպացի եւ հայ մասնագէտներու ընկերակցութիւն» ՀԿ նախագահ Միքայէլ Մինասեանը։
Մինասեանի խօսքով՝ յստակ պահանջներ ներկայացուցած են՝ թոյլ չտալ այլեւս ցեղասպանութիւն գործելու, միջամտել անմիջապէս, որպէսզի խաղաղութիւն հաստատուի, ազրպէյճանական կողմը վերադառնայ բանակցութիւններու սեղանին շուրջ, եւ նկատի ունենալ նաեւ Արցախի Հանրապետութեան անկախութեան ճանաչումը։
Արցախին աջակցելու նպատակաւ հայկական համայնքը նաեւ դրամական եւ մարդասիրական նուիրատուութիւններ կատարած է։ 
Ըստ Մինասեանի՝ մօտ 1 թոն օգնութիւն Ֆրանքֆուրթէն ուղարկուած է Հայաստան։
«Յառաջիկային մենք շատ աւելին կրնանք ընել հայրենիքի, Արցախի համար։ 
Բոլորին սիրտը կը բաբախի Արցախով եւ Հայաստանով», - նշած է Միքայէլ Մինասեանը։
Կը մտածեն նաեւ եկեղեցական համայնքներուն հետ կազմակերպել «Կարկանդակը կը փրկէ կեանքեր» խորագրով ցոյց, որու միջոցաւ նուիրատուութիւններ կը կատարուին եւ ատոր շուրջ կը համախմբեն մարդիկը։
«Ամէն ինչ՝ յանուն երազած Հայաստանի». հայրենադարձ Մարգարիտային պատմութիւնըՄարգարիտա Բաղդասարեանը 16 տարի ԱՄՆ ապրելէ ետք վերադարձաւ Հայաստան։ 
Սկիզբը դժուար էր, բայց ընտելացաւ հայաստանեան կեանքին եւ աշխատանքի ընդունուեցաւ Սփիւռքի գործոց գլխաւոր յանձնակատարի գրասենեակէն ներս։
«Սկիզբը կը կառավարէի սփիւռքէն ուղարկուող դրամական եւ նիւթական օգնութիւնները։ 
Յետոյ աւելի ընդլայնեցաւ աշխատանքս։ 
Հիմա կը ղեկավարեմ հայրենադարձներու ընտելացման կեդրոնի ստեղծման գործընթացը։ 
Յուսով ենք, որ գալ տարի արդէն կ’ունենանք հայրենադարձներու ընտելացման գեղեցիկ կեդրոն մը»։
Հայրենադարձին խօսքով՝ իրեն համար շատ կարեւոր է աշխատիլ եւ ապրիլ Հայաստանի մէջ։ 
Կ’ըսէ՝ պէտք է ամէն ինչ ընել, որ Հայաստանը դառնայ այն երկիրը, որուն մասին երազած ենք, յատկապէս՝ սփիւռքի մէջ։
Մարգարիտան իր ապագան Հայաստանի մէջ կը պատկերացնէ եւ նպատակ ունի սեփական ներդրումն ունենալու պետական համակարգի բարեփոխումներուն մէջ։
Ազնաւուր մկրտուած է այնտեղ, յետոյ՝ պսակադրուած է. Փարիզի Սուրբ Յովհաննէս Մկրտիչ հայկական տաճար
Հայ-ֆրանսական բարեկամութիւնը դարերու պատմութիւն ունի։ 
Առաջին հայերը Ֆրանսայի մէջ հաստատուած են դեռեւս վաղ միջնադարին՝ հայաշատ դարձնելով Փարիզ, Մարսիլիա, Վերսալիա, Լիոն, Նիս, Պորտօ, Վիեն, Վալանս եւ շարք մը այլ քաղաքներ։ 
Ձեւաւորելով աշխոյժ հայ համայնք՝ Ֆրանսայի հայերը ստեղծած են բազմաթիւ դպրոցներ, վարժարաններ, հասարակական եւ մշակութային կեդրոններ, որոնք կը ծառայեն ի նպաստ հայապահպանութեան գործին։ 
Անոր զուգահեռ՝ աշխոյժ եղած է նաեւ հոգեւոր կեանքը։ 
Հայ առաքելական եկեղեցւոյ Ֆրանսայի հայկական կրօնական համայնքները միաւորուած են Փարիզի, Լիոնի եւ Մարսիլիոյ շրջաններուն մէջ։ 
Երկրէն ներս հայկական հոգեւոր կեանքի ամրապնդման հարցին մէջ կարեւոր դեր ունի Փարիզի Սուրբ Յովհաննէս Մկրտիչ եկեղեցին (Cathédrale Arménienne de Saint-Jean-Baptiste)։
Այն կառուցուած է 1904 թուականին 20-րդ դարու խոշորագոյն հայ գործարար եւ բարերար Ալեքսանդր Մանթաշեանցի միջոցներով՝ 1 միլիոն 540 հազար ֆրանկ։ 
Շէնքը նախագծած է ֆրանսացի ճարտարապետ Ալպեր Տեզիրէ Կիլպերթը։ 
Եկեղեցին կը գտնուի Փարիզի 8-րդ Ժան Կուժոն փողոցին վրայ՝ Ելիսէեան դաշտերուն հարեւանութեամբ։
Ամէն տարի, ապրիլ 24-ին, այստեղ կը մատուցուի Սուրբ Պատարագ՝ ի յիշատակ Հայոց ցեղասպանութեան զոհերուն: 
Նոյնինքն Փարիզի Սուրբ Յովհաննէս Մկրտիչ եկեղեցւոյ մէջ մկրտուած եւ պսակադրուած է աշխարհահռչակ երգահան, մեծանուն երգիչ Շառլ Ազնաւուրը: 
2018 թուականի հոկտեմբեր 6-ին եկեղեցւոյ մօտակայքը հաւաքուած էին մեծաքանակ հայեր ու ֆրանսացիներ՝ մասնակցելու Շառլ Ազնաւուրի վերջին հրաժեշտի արարողութեան։ 
Անոնք ծափահարութիւններով  ճանապարհեցին մեծն արուեստագէտին։
Յանուն Արցախի․ Փրակայի հայ վարսայարդարները 8 օրուան մէջ հաւաքած են 620 հազար քրոն
Սփիւռքի մէջ ապրող իւրաքանչիւր հայ իր պարտքը կը համարէ այս օրերուն ամէն կերպ օգնել հայրենիքին եւ պատերազմի դաշտին մէջ կեանքի համար կռիւ տուող զինուորին։
«Հայերն այսօրը» զրուցած է Սոնա Վարդանեանի հետ, ով Փրակայի մէջ գեղեցկութեան սրահ մը ունի։ 
Ան պատերազմի առաջին օրերէն կը փորձէր օգնել հայրենիքին։ 
Սոնան իր անձնակազմին հետ դրամահաւաք մը կազմակերպեց։ 
8 օրուան մէջ 4 վարսայարդարներով կրցան հաւաքել 620 հազար քրոն եւ ուղարկել Հայաստան։
Գեղեցկութեան սրահէն ներս կ՚աշխատին հիմնականին մէջ չեքիացիներ եւ այլազգիներ, սակայն Սոնան ցանկացած է ստեղծել հայկական մթնոլորտ մը, ատոր համար ալ համագործակցած է հայ վարսայարդարներուն հետ։ 
Յաճախորդներուն սպասարկման ողջ գումարը նուիրաբերած են հայրենիքին։
4.500 եւրօ տուած են զինծառայողներուն ապահովագրութեան հիմնադրամին, 6.500 եւրօ՝ «Հայ մայրեր» բարեգործական հիմնադրամին, 7.000 եւրօ տուած են ընդհանուր մարդասիրական օգնութեան համար, 1.500 եւրօ ալ՝ Գորիսի հիւանդանոցին։
Յանուն Արցախի անկախութեան. Պուլկարիոյ հայերը ինքնաշարժներու երթ մը կազմակերպած են
Պուլկարիոյ Վառնա քաղաքին մէջ հայ համայնքին նախաձեռնութեամբ ինքնաշարժներու երթ մը իրականացուած է։ 
Հայաստանի եւ Արցախի դրօշներով ինքնաշարժները շրջած են քաղաքին գլխաւոր պողոտաներէն, ուր կը գտնուին բոլոր պետական հիմնարկները։ 
Ինքնաշարժներու երթին մասնակցած է մօտ 250-300 ինքնաշարժ։ 
«Մենք որոշեցինք, որ ասիկա առաջին եւ վերջին անգամը պիտի չըլլայ, միւս քաղաքներուն մէջ եւս պիտի փորձենք կազմակերպել նման միջոցառումներ՝ արթուն պահելով հասարակութիւնը, պետութիւնը։ 
Եւ մեր հիմնական նպատակն է, որ մեր ձայնը լսելի դառնայ յատկապէս կառավարութեան եւ եւրոպական կառոյցներուն», - «Հայերն այսօրին» պատմած է Պուլկարիոյ հայոց միութեան քարտուղար, Վառնայի Հայ աւետարանական եկեղեցւոյ հոգեւոր հովիւ Ներսէս Կէտիկեանը։
Բողոքի ցոյցը շարունակուած է Վառնայի մէջ գտնուող Անդրանիկ Օզանեանի հրապարակին վրայ։ 
Ցոյցին մասնակիցները յայտարարութիւն մը կարդացած են՝ կոչ ուղղելով Եւրայանձնաժողովին եւ Եւրախորհրդարանին, որ դատապարտեն Ազրպէյճանի եւ Թուրքիոյ գործողութիւնները, կարեւորուի Արցախի Հանրապետութեան ճանաչման հարցը, եւ արցախցիներու ինքնորոշման իրաւունքը պաշտօնապէս ընդունուի Եւրոպայի կողմէ։
Ներսէս Կէտիկեանը նաեւ յայտնեց, որ Պուլկարիոյ մէջ հայ համայնքին տարբեր միջոցառումներուն վերաբերեալ Ազրպէյճանի դեսպանատունը բողոք կը ներկայացնէ Պուլկարիոյ կառավարութեան՝ արգիլելու հայերուն զանոնք կազմակերպելու։
«Ազրպէյճանի դեսպանն ամէն կերպ կը փորձէ սահմանափակել մեր սահմանադրական իրաւունքները եւ ատիկա պատճառ հանդիսացած է, որ հայութիւնը, գոնէ այս պահուս, թերեւս բանաւոր կերպով իր բողոքի ձայնը բարձրացնէ, որպէսզի Ազրպէյճանի դեսպանը Պուլկարիոյ կառավարութեան կողմէ յայտարարուի որպէս «Persona non grata», - ըսաւ Կէտիկեանը։
Պուլկարիոյ հայոց միութեան քարտուղարին խօսքով՝ եթէ Արցախի մէջ պատերազմը շարունակուի, միեւնոյնն է պիտի չյոգնին, ընդհակառակն, աւելի պիտի ոգեւորուին եւ փորձեն ընել աւելին:
Յանուն Արցախի անկախութեան․ ԱՄՆ-ի հայերը 7-օրեայ հացադուլ կազմակերպած են
Լոս Անճելոսի մէջ հայ երիտասարդները նոր ցոյցերով կը պայքարին Արցախի ճանաչման համար։ 
7-օրեայ հացադուլ մը կազմակերպած են՝ պահանջելով Ամերիկայի ղեկավարութենէն ճանչնալ Արցախի անկախութիւնը եւ դադրեցնել զինամթերքի վաճառքը Ազրպէյճանին եւ Թուրքիոյ։ 
Հացադուլը սկսած են շաբթուան սկիզբէն, պիտի շարունակեն մինչեւ կիրակի՝ ցոյցն աւարտելով համահայկական երթով՝ դէպի Ազրպէյճանի հիւպատոսարան։
«Օրուան ընթացքին տարբեր ցոյցեր կ՚իրականացնենք՝ ներգրաւելով մեր միւս անդամները, հայրենակիցները։ 
Առաջին օրը կոչ ուղղեցինք, որ պէտք է դադրեցնել թրքական ապրանքի վաճառքը հայկական խանութներէն ներս։ 
Լաւ արձագանգ ստացաւ»,- «Հայերն այսօրի» հետ զրոյցի ընթացքին ըսաւ Հայ երիտասարդաց դաշնակցութեան Արեւմտեան Ամերիկայի կեդրոնական վարչութեան անդամ Արամ Մանուկեանը։ 
Ամէն երեկոյ հայերով կը հաւաքուին, ազգային-ազատագրական երգեր, պատգամներ կը հնչեցնեն՝ ներգրաւելով նաեւ տարբեր քաղաքական գործիչներ, որոնք ելոյթներ կ՚ունենան։ 
«Մենք շատ լաւ գիտենք, որ մեր ըրածը որեւէ բան չէ՝ մեր զինուորներուն առօրեայ զոհաբերութեան համեմատ։ 
Ասիկա մեր մասնակցութիւնն է, քաղաքական դաշտէն ներս մեր կռիւն է՝ որպէս սփիւռքի մէջ գտնուող զինուորներ»,- նշեց ան։
Երիտասարդները պարբերաբար կոչ կ՚ուղղեն սփիւռքի հայրենակիցներուն՝ շարունակական նուիրատուութիւններ ընելու «Հայաստան» համահայկական հիմնադրամին, իրենց քաղաքական ձայնը բարձրացնելու տարբեր միջոցներով եւ ընկերային ցանցերուն վրայ Արցախի ճանաչման հաւաքական աշխատանքը մեծ թափով շարունակելու։
Յանուն Արցախի խաղաղութեան. Լոս Անճելոսի մէջ բազմահազարանոց քայլարշաւ մը իրականացուած է
Լոս Անճելոսի մէջ իրականացուած «Արցախը յարձակման տակ է. խաղաղութեան երթ» կարգախօսով քայլերթին մասնակցած է 150 հազարէ աւելի ցուցարար։ 
Երթն ընթացած է բոլոր գլխաւոր պողոտաներէն՝ հասնելով մինչեւ Թուրքիոյ հիւպատոսարան։
«Երբ հասանք վերջին հանգրուանին, ուր անցանք Լոս Անճելոսի սահմանը դէպի Պեւերլի Հիլզ քաղաք, այնտեղ արդէն հասկացած էին, որ ասիկա մեծ քայլարշաւ է. Լոս Անճելոսի պատմութեան մէջ նախադէպը չունեցող քայլարշաւ մը», - պատմած է Արեւմտեան Ամերիկայի համահայկական խորհուրդի անդամ Վիգէն Յովսէփեանը։
Բազմահազարանոց ցոյցը կազմակերպուած է 6 օրուան մէջ։ 
Վիգէն Յովսէփեանի խօսքով՝ ցոյցին հիմնական նպատակները երեքն էին. «Առաջինը՝ միջազգային հանրութեան ուղղուած էր, որ լսելի դարձնենք հայութեան ձայնը, եւ ըսենք՝ Հայաստանի եւ Արցախի մէջ ինչ կը կատարուի։ 
Երկրորդ նպատակը՝ մեր բողոքի ձայնը միջազգային ճանապարհով քաղաքական շրջանակներուն հասցնելն էր»։
Հարիւր հազարաւոր հայեր քայլերթի ժամանակ պահանջած են անմիջապէս ճնշում գործադրել Ազրպէյճանի եւ Թուրքիոյ վրայ, որպէսզի խաղաղութիւն տիրէ եւ քայլեր ձեռնարկուին, որ անկախ Արցախը ճանչցուի։
«Միւս նպատակն ուղղուած էր սահմանին վրայ կռուող մեր տղաներուն, մեր քաջ բանակին, եւ, ինչու ոչ, մեր հայրենի ժողովուրդին՝ ըսելու, որ այսօր սփիւռքը հայութեան երկրորդ բանակն է, խրամատներու մէջ է իրենց հետ՝ ուս-ուսի, եւ մենք մեզի բաժին ինկած չափով պատրաստ ենք ընել ամէն ինչ՝ նուիրահաւաքներէն մինչեւ այսպիսի քայլարշաւներ, բողոքի երթեր», - ըսաւ Վիգէն Յովսէփեանը։
Ըստ Յովսէփեանի՝ քայլարշաւի ընթացքին նաեւ դրամահաւաք իրականացուած է եւ աւելի քան 100 հազար տոլար հաւաքուած է։
Ֆրանսահայ բեմադրիչ Ժիրայր Փափազեանը հայրենիքի մէջ կը գտնուի մշակութային ծրագիրներով
Փարիզէն Հայաստան վերադառնալու նպատակը աշխատանքն էր։ 
Ֆրանսահայ բեմադրիչ, դերասան Ժիրայր Փափազեանը գործով մը եկաւ, գործերը շղթայուեցան մէկը միւսին ետեւէն, եւ մնաց աւելի երկար, քան կ'ակնկալէր։
Արդէն 4 տարի է, որ Հայաստանի մէջ է։ 
Վերջերս ալ տեղի ունեցաւ «Օփերային խճանկար» խորագրով բեմականացուած համերգը, որուն մեծ ոգեւորութեամբ պատրաստուած էր։
«Ասիկա նաեւ շատ հոյակապ առիթ մըն է՝ ծանօթանալու մեր նոր սերունդին, շատ տաղանդաւոր են, բարձրագոյն մակարդակի վրայ են, ու որոշած են 9 հատուածներ կատարել միջազգային օփերաներէն։ 
3 բեմադրիչ հրաւիրած են, որոնցմէ մէկը ես եմ», - պատմեց Փափազեանը։
Թատրոնէն՝ օփերայ, օփերայէն՝ թատրոն, այս անցումը Ժիրայր Փափազեանի ստեղծագործական կեանքէն ներս միշտ կայ։ 
Կ'ըսէ՝ տարբերութիւններն ու նմանութիւններն ալ միայն կը լրացնեն իրարու.
«Ես, նոյնիսկ, մէկ-մէկ երկու կողմերուն ալ կ'ըսեմ, դերասաններուն կ'ըսեմ՝ քիչ մը օփերային երգիչներէն սորվեցէք, թէ ինչպէս ձայնը պէտք է հասցնել դահլիճ՝ առանց պոռալու, կամ օփերային երգիչներուն կ'ըսեմ՝ սորվեցէք դերասաններէն, թէ ինչպէս կը շարժին, այդ բոլորը իրարու հետ պէտք է մերուին», - կ'ըսէ ֆրանսահայը։
Ժիրայր Փափազեանը նաեւ կը շարունակէ ֆիլմերու մէջ հանդէս գալ իբրեւ դերասան։ 
Այս ընթացքին նկարահանուած է Միքայէլ Պօղոսեանի ֆիլմին մէջ, յառաջիկային եւս մէկ հայկական ֆիլմի մէջ պիտի նկարահանուի: 
Անոր խօսքով՝ Հայաստանի մէջ իր հիմնական աշխատանքին աւելցած է մէկ առաքելութիւն՝ նոր սերունդի հետ աշխատանքը.
«Այդ նոր սերունդը մէջս խանդավառութիւն կը յառաջացնէ, որ գոնէ քու կեանքիդ մէջ բան մը կ'ընես, կու տաս, որ օգտակար կը դառնայ, միայն քու մասիդ չես մտածեր, որ դուն լաւ ըլլաս, այլ ուրիշին փոխանցելու զգացողութիւնը կայ», - կ'ըսէ ան:
Ֆրանսահայ բեմադրիչին ներկայիս մտահոգութիւնը Հայաստանի մէջ մշակոյթի ֆինանսաւորումն է։ 
Անոր կարծիքով՝ յատկապէս թատրոնը կարիք ունի մեծ աջակցութեան, որուն համար պէտք է աւելի շատ ֆինանսաւորում տրամադրել։ 
Միւս կողմէն՝ կ'ըսէ՝ Ֆրանսական թեթեւութիւնը կը պակսի հայ թատրոնին, այն ինչ հիմա կը փորձէ փոխանցել ոլորտի սկսնակ ներկայացուցիչներուն։
Թումանեանի տուն-թանգարանէն ներս արեւմտահայերէնի անվճար դասեր
Կը խօսինք արեւմտահայերէն։ 
Թումանեանի տուն-թանգարանէն ներս արեւմտահայերէնի ժամ է։ 
Դասախօսը՝ հայագէտ, միջազգայնագէտ Աւետիս Ափոշեանն է։ 
Ան ուսումնասիրած է հայերէնի այս ճիւղը, հիմա գիտելիքն ու փորձը փոխանցելու ժամանակն է։
«Չենք ուզեր շատ դասագրքային, պաշտօնական դասերու շարք մը ըլլայ, այլ աւելի քննարկումներու տեսքով, նորաոճ ու ճկուն դասացուցակ մը պիտի մշակենք։ 
Հիմնականին մէջ գեղարուեստական գործերու ընթերցում եւ վերլուծում պիտի ըլլան, խօսակցական արեւմտահայերէնին վրայ պիտի կեդրոնանանք, չմոռնանք նաեւ ուղղագրութեան խնդիրներուն մասին», - ըսաւ Աւետիս Ափոշեանը։
Հայագէտին խօսքով՝ Հայաստանի մէջ արեւմտահայերէնի ընկալման եւ տարածման խնդիր կայ։ 
Պէտք է անիկա այստեղ զարգացնել, որպէսզի լեզուի հայաստանակեդրոն պահպանման քաղաքականութիւն իրականացուի։
«Այստեղ պահպանելով ու զարգացնելով՝ պէտք է հաւասարապէս հասցնենք սփիւռքի բոլոր համայնքներուն, համագործակցինք անոնց հետ։ 
Այսինքն՝ լեզուն միասնական պահպանենք։ 
Այնպէս չըլլայ, որ ամէն մէկ շրջան միւսէն անկախ՝ տարբեր ուղղագրական կամ քերականական ձեւեր ունենան», - նշեց ան։
Խումբին առաջին հանդիպումն է։ 
Հաւաքուած են ծանօթանալու, հարցեր ու առաջարկներ քննարկելու։ 
Խումբին մէջ տարբեր տարիքի մարդիկ կան։ 
Ամենափոքրը 10-րդ դասարանի աշակերտ Վարդուհի Վարդանեանն է։ 
Կ’ըսէ՝ այս դասընթացը պիտի օգնէ՝ աւելի լաւ հասկնալու արեւմտահայ գրողներուն։
«Արեւմտահայերէնը իր գեղեցկութեամբ միշտ հետաքրքրած է զիս, եւ երբ իմացայ, ցանկացայ անպայման մասնակցիլ դասերուն», - նշեց Վարդուհին։
Թանգարանի տնօրէնուհի Անի Եղիազարեանը վստահ է՝ արեւմտահայերէնը նախ պէտք է պահպանուի Հայաստանի մէջ, քանի որ այն աշխարհի որեւէ կէտի վրայ ապրող հայուն հայրենիքն է։
«Քանի որ Թումանեանը մշտապէս չափազանց կարեւորած է հայերէնի երկու ճիւղերու միասնութիւնը եւ երկուքը միասին գրական լեզուի այդ բոլոր հնարաւոր հմտութիւնները փոխանցելը, որոշեցինք նաեւ Թումանեանին ձայնը լսել եւ փորձել իրագործել այն ցանկութիւնը, որ վստահաբար ան կ’ունենար», - ըսաւ թանգարանի տնօրէնուհին։
Արեւմտահայերէնը արձանագրուած է Եունեսքոյի վտանգուած լեզուներու ցանկին վրայ։ 
Տնօրէնուհին կը վստահեցնէ՝ լեզուն սորվեցնելով եւ շարք մը այլ նախաձեռնութիւններով պիտի պահպանեն արեւմտահայերէնը։ 
Շաբաթ մը ետք դարձեալ պիտի հանդիպին ու առաջին դասը պիտի սկսին Յակոբ Պարոնեանի «Մեծապատիւ Մուրացկանները» գործով։ 
Քննարկումի լեզուն արեւմտահայերէնն է։
Ազատ արձակեցէք հայ գերիները. սփիւռքի եւ միջազգային կազմակերպութիւններուն կոչը
Քրիստոնէական եկեղեցեաց ազգային խորհուրդը Միացեալ Նահանգներու իշխանութիւններուն կոչ ուղղած է՝ զբաղելու հայ գերիներու հարցով եւ անյապաղ օգնութիւն տրամադրելու Արցախի բնակիչներուն, որոնք ստիպուած հեռացած են իրենց տուներէն՝ Ազրպէյճանի եւ Թուրքիոյ սանձազերծած վերջին պատերազմին պատճառաւ։
«Մենք Միացեալ նահանգներուն կը յորդորենք աշխոյժ բանակցութիւններ վարել՝ վերադարձնելու հայ զինուորները եւ գերեվարուած քաղաքացիական անձինք, որոնք նոյեմբեր 9-ի զինադադարէն ետք կը շարունակեն բանտարկուած մնալ։ 
Մենք նաեւ Միացեալ նահանգներու բոլոր քաղաքական եւ կրօնական ղեկավարներուն կոչ կ’ուղղենք՝ ճանչնալու 20-րդ դարու սկիզբը տեղի ունեցած Հայոց ցեղասպանութիւնը», - նշուած է խորհուրդի յայտարարութեան մէջ։
Խորհուրդը նաեւ դատապարտած է եկեղեցիները եւ կրօնական կոթողները ոչնչացնելու փաստը՝ նշելով, որ Ազրպէյճանը պարտաւոր է պաշտպանել մշակութային ժառանգութիւնը։
«Human Rights Watch»-ն ալ յայտարարած է, որ Ազրպէյճանի մէջ պահուող հայ ռազմագերիները խոշտանգուած են։ 
Անոնց նկատմամբ դրսեւորած են դաժան ու արժանապատուութիւնը նուաստացնող վերաբերմունք։
Յայտարարութեան մէջ ըսուած է, որ պէտք է անյապաղ ազատ արձակուին Ազրպէյճանի մէջ պահուող բոլոր ռազմագերիները եւ գերեվարուած քաղաքացիական անձինք։ 
Ազրպէյճանը նաեւ պէտք է տեղեկութիւն տայ զինուորականներուն եւ քաղաքացիական անձանց գտնուելու վայրին մասին։
«Ձերբակալուած հայ զինուորներուն նկատմամբ դաժան վերաբերմուքնը, ներառեալ խոշտանգումները, նողկալի ռազմական ոճիր է, - ըսած է «Human Rights Watch»-ի Եւրոպայի եւ Կեդրոնական Ասիոյ հարցերով տնօրէն Հիու Ուիլիամսոնը՝ յաւելելով. «Խորապէս մտահոգիչ է նաեւ այն, որ որոշ հայ զինուորներ չեն գտնուած, հակառակ անոր, որ անոնց վերջին անգամ տեսած են Ազրպէյճանի բանտէն ներս»։
«Human Rights Watch»-ը զրուցած է 4 ազատ արձակուած ռազմագերիներու հետ, որոնք մանրամասն պատմած են՝ իրենց եւ այլ ռազմագերիներու հանդէպ դաժան վերաբերմունքին մասին։
Կազմակերպութեան յայտարարութեան մէջ նշուած է, որ համացանցի վրայ բազմաթիւ տեսանիւթեր կան, որոնց մէջ Ազրպէյճանցի սպաները դաժան վերաբերմունք կը ցուցաբերեն հայ ռազմագերիներուն նկատմամբ։
Սպիտակ տան եւ Միացեալ Նահանգներու մէջ Ազրպէյճանի դեսպանատան դիմաց ալ սփիւռքահայերը բողոքի ցոյց իրականացուցած են՝ պահանջելով ազատ արձակել Ազրպէյճանի մէջ պահուող հայ գերիները։
Ֆրանսահայ լրագրողը ստեղծած է առաջին հայ-ֆրանսական համացանցային հեռատեսիլի կայանըՀայրենիքէն հեռացաւ, բայց չմոռցաւ հայկական մշակոյթին եւ լեզուին կարեւորութեան մասին. Նարէ Թադէոսեանը դեռ մի քանի տարի առաջ տեղափոխուեցաւ Ֆրանսա՝ երազելով դառնալ լրագրող եւ ունենալ իր հայերէն հաղորդումները։
«Ֆրանսա գալուն պէս շատերը փնտռտուքի մէջ կ’իյնան եւ ես ալ բացառութիւն մը չէի։ Մասնագիտութեամբ անգլերէն-սպաներէնի թարգմանիչ եմ եւ աչքիս ծայրով միշտ կը հետեւէի լրագրութեան։ 
Երբ եկայ այստեղ, ամուսինս այդ ոլորտին մէջ էր եւ ինքնաբերաբար սկսայ աշխատիլ իբրեւ լրագրող»,- ըսաւ Նարէ Թադէոսեանը։
Ըլլալով նպատակասլաց եւ ստեղծագործող՝ Նարէն որոշեց ստեղծել առաջին հայ- ֆրանսական համացանցային հեռատեսիլի կայանը Ֆրանսայի մէջ։
«Մենք սկսանք ամենապարզ ճանապարհով. ստեղծեցինք հայ-ֆրանսական համացանցային հեռատեսիլի կայանը՝ «Arménie Info» անունով՝ տեղեկատուութիւն Հայաստանէն։ 
Հեռատեսիլի կայանը հայերէն է, որոշ հաղորդումներ ալ ֆրանսերէն են։ 
Կը ներկայացնենք մշակութային, ինչու չէ, նաեւ քաղաքական անցուդարձը, որ անմիջականօրէն կապ ունի Հայաստանին ու հայերուն հետ։ 
Նաեւ մի քանի հաղորդումներ կ’իրականացնենք՝ համագործակցելով Հայաստանի մասնագէտներուն հետ եւ իրավիճակը այստեղ կը ներկայացնենք»,- նշեց Նարէն։
Հեռատեսիլի կայանը շատ կարճ ժամանակուան մէջ սիրուեցաւ ֆրանսացիներուն եւ տեղի ֆրանսահայերուն կողմէն, եւ աս ալ նոր շարժառիթ մը դարձաւ Նարէին համար, որ ստեղծէ արդէն խոհարարական հաղորդումներու նոր շարք մը։
«Այդպէս ալ եղաւ գաղափարը, որ ես պէտք է ստեղծեմ հաղորդաշար մը, որու շրջանակներէն ներս ես հիւր երթամ` սփիւռքահայ ընտանիքներուն մօտ եւ բացայայտենք իրենց մեծմօրմէ փոխանցուած բաղադրատոմսերը։ 
Հաղորդումը կը կոչուի «Մեծ մայրիկիս բաղադրատոմսերը», - ըսաւ Նարէն։
Շարունակելով կարեւորել հայկականը եւ ատոր մասին բարձրաձայնելը՝ Նարէն եւ իր ամուսինը ֆրանսահայ հանդիսատեսի դատին յանձնեցին «Հայաստանի գանձերը» գիտաճանաչողական ֆիլմը։ 
Դրական արձագանգներէ ետք նկարահանուեցաւ 2-րդ երկլեզու ֆիլմը՝ այս անգամ հայ-ֆրանսական համագործակցութեան շնորհիւ։
«Այն գիտաճանաչողական ֆիլմ է, որ դիտելուդ պէս գաղափար կը կազմես, թէ ով է հայը իր մշակոյթով, քաղաքակրթութեամբ։ 
Բաւական մեծ յաջողութիւն ունեցանք, աւելի քան 40 ցուցադրութիւններ եղան Ֆրանսայի, Քանատայի, Պելճիքայի մէջ»,- նշեց Նարէ Թադէոսեանը։
Հայրենիքէն հեռու ըլլալով ալ Նարէն կը ստեղծագործէ հայերէն։ 
Ան ամէն շաբաթ Հանրային հեռատեսիլի ընկերութեան «Լուրեր» հաղորդումի ընթացքին կը պատմէ սփիւռքեան նորութիւնները։ 
Անոր համար ամենակարեւորը հայապահպանութիւնը խթանելն ու դուրսը հայկական մշակոյթը լիարժէք ներկայացնելն է։
Տէր Զօրի եկեղեցական համալիրը ամբողջութեամբ պայթած է
Կիլիկիոյ կաթողիկոսարանին հեռատեսիլի կայանը հրապարակած է տեսանիւթ մը՝ նշելով, որ ըստ կարգ մը տեղեկութիւններու, Տէր Զօրի եկեղեցական համալիրը պայթած է:
«Յստակ տեղեկութեան համաձայն՝ համալիրը քանդուած է այնտեղ տեղադրուած զանազան ռումբերու պայթումներու հետեւանքով: 
Երբ շրջանին մէջ ստեղծուի ապահով վիճակ, Ն.Ս.Օ.Տ.Տ. Արամ Ա. վեհափառ հայրապետը անմիջապէս պիտի այցելէ Տէր Զօր»,- ըսուած է «Cilicia TV»-ի հաղորդագրութեան մէջ:
1920-էն մինչեւ մեր օրեր. ազրպէյճանական վայրագութիւնները Շուշիի մէջ
Սուրբ Ամենափրկիչ Ղազանչեցոց եկեղեցին 1911 թուականին այսպիսի տեսք ունեցած է.
Մայր տաճարին կառուցումը սկսած է 1868 թուականին եւ աւարտած է 1887-ին։ 
Եկեղեցւոյ պատերուն վրայ բազմաթիւ վիմագրական արձանագրութիւններ կային, որոնցմէ մէկը կը փաստէր, որ տաճարին ճարտարապետը եղած է Սիմէոն Տէր-Յակոբեանցը։ 
Այստեղ կը պահուէին հնագոյն ձեռագիրներ եւ ոսկեզօծ պահապան հրեշտակներ։ 
Անիկա 19-րդ դարու հայ մշակոյթի հսկայական մարմնաւորումը եղած է։
Ազրպէյճանական բարբարոսութիւններէն ետք 1972 թուականին եկեղեցին այսպիսի տեսք ունէր։ 
1940-ականներուն Մայր տաճարը գործածուեցաւ իբրեւ պահեստ, այնուհետեւ 1950-ականներուն քանդած են եկեղեցւոյ գմբեթը եւ կազմաքանդած են եկեղեցւոյ քարերը։ 
1970-ականներուն ազրպէյճանական բարբարոսութիւնները հասան իրենց գագաթնակէտին. եկեղեցւոյ տարածքին մէջ եւ ներսը այրեցին ինքնաշարժներու անիւներ եւ տարբեր պայթուցիկ նիւթեր՝ պատերուն վրայ թողելով տարբեր ազրպէյճանական գրութիւններ։
Շուշիի ազատագրումէն ետք եկեղեցին վերանորոգուեցաւ եւ աւերուած գմբեթը վերականգնուեցաւ 1998 թուականին։
Արցախեան երկրորդ պատերազմի ընթացքին՝ 2020-ի հոկտեմբեր 8-ին, Ազրպէյճանի ռազմօդային ուժերու կողմէն եկեղեցին հրթիռակոծուեցաւ, որու պատճառաւ ալ վնասուեցաւ եկեղեցւոյ գմբեթը։ 
Պատերազմէն ետք, Շուշիի Սուրբ Ամենափրկիչ Ղազանչեցոց եկեղեցին ազրպէյճանական վերահսկողութեան տակ անցնելէ ետք, ազրպէյճանցիները շարունակեցին պղծել զայն։
Հայոց կոտորածը Շուշի մէջ 1920-ականներուն եւ ատոր հետեւանքները
Շուշիի Վերին թաղի աւերակները հարաւ-արեւելեան կողմէն
1920-ականններու առաջին կէսին անյայտ հեղինակ մը լուսանկարած է Շուշիի հայկական թաղամասերուն աւերակները։ 
Լեւոն Միրզոյեանը, որ ծնունդով Արցախէն էր՝ իմանալով, որ Ազրպէյճանը մտադիր չէ կատարելու Շուշի քաղաքի վերականգնումի վերաբերեալ որոշումը, կազմակերպեց քաղաքի աւերակներու նկարահանումը։ 
Լուսանկարները փրկած եւ Երեւան տեղափոխած են Պաքուի մարքսիզմ-լենինիզմի հիմնարկի մասնաճիւղի գրադարանի աշխատակից, շուշեցի Նինա Աբգարովնա Մանկասարովան։
Շուշիի Ագուլեցոց Սուրբ Աստուածածին եկեղեցւոյ աւերակները
Մինչեւ Սուրբ Ղազանչեցոց եկեղեցւոյ կառուցումը Ագուլեցոց եկեղեցին ամէնէն մեծ տաճարը եղած է Շուշիի մէջ եւ կը համարուէր Մայր տաճար։ 
Այն աւերուած է 1920 թուականի մարտին։ 
1960-ական թուականներուն ազրպէյճանցիները հիմնայատակ քանդած են եկեղեցին եւ դպրոց կառուցած են:
Այսպիսին էր Շուշին գրող Մարիեթա Շահինեանի յուշերուն մէջ
«1920-ի մարտին երեք օրուան մէջ այստեղ աւերուեց եւ այրեցաւ 7.000 տուն։ 
Թիւերը տարբեր են, ոմանք կ՚ըսեն` 3-4 հազար հայ կոտորուեցաւ, միւսները՝ 12 հազարէ աւելի: 
Փաստը այն է, որ 35 հազար հայերէն ոչ մէկը մնացած է Շուշիի մէջ», - գրած է Մարիեթա Շահինեանը:
Մի քանի լուսանկարներու մէջ կ՚առանձնանան Շուշիի Կանաչ ժամ եկեղեցին, որ տեսանելի է քաղաքի տարբեր հատուածներէն։
Եկեղեցին կոչուած է նաեւ Սուրբ Յովհաննէս Մկրտիչ։ 
Անիկա նաեւ յայտնի է Ղարաբաղցոց եկեղեցի անուանմամբ: 
Կանաչ ժամ անունը պայմանաւորուած է եկեղեցւոյ կանաչ գմբեթով։ 
Յետագային ազրպէյճանական վարչակարզմի պատճառաւ եկեղեցին վերածուեցաւ հանքային ջուրերու համար նախատեսուած սրահի։ 
Այնուհետեւ 2020-ի պատերազմի աւարտէն ետք ազրպէյճանցիները ամբողջութեամբ քանդած են Կանաչ ժամու գմբեթները:
Շուշիի Ջրաբերդոց թաղամասի աւերակներն են, կեդրոնին Կուսանաց Վանքն է։
Քաղաքի այս հատուածն անուանուած է նաեւ Անապատ։ 
Անիկա ամէնէն հին մշակութային կառոյցներէն եղած է։ 
Վանքը կառուցուած է 1816 թուականին։ 
Անիկա եւս անխիղճօրէն քանդուած է 1960-1970-ականներուն։
Պուենոս Այրէսէն՝ Գիւմրի. Ինչպէ՞ս երգչուհի Ալինը եկաւ Հայաստան, շարունակեց երգել ու դարձաւ վարսայարդար
Եկաւ, տեսաւ ու հաւնեցաւ. Ալին Տեմիրճեանը Արժանթինը փոխեց Հայաստանի հետ, Պուենոս Այրէսը՝ Գիւմրիի։ 
Որոշումը կայացուցած է մի քանի անգամ Հայաստան գալէ ետք։
«Սփիւռքի մէջ քեզի կը նային, ինչպէս հերոսի մը. ո՜հ, վերադարձած ես Հայաստան, քու հայրենիքդ, բայց միշտ կ’ըսեմ, որ այդպէս չէ։ Պէտք չէ այդպէս նայիլ։ 
Ես որոշեցի Հայաստանի մէջ ըլլալ, որովհետեւ հայ եմ», - ըսաւ Ալինը։
Արժանթինահայ երգչուհին Հայաստանի մէջ ալ շարունակեց երգելն ու երգեր գրելը։ 
Երաժշտական ոճը պահած է, արժանթինեան տաք ու ռիթմիկ հնչիւնները նաեւ այստեղ կը հնչեն։
«Ես, հարկաւ, միշտ իմ ոճս կը «դնեմ» ամէն երգի վրայ, երբ հայերէն կ’երգեմ, իմ առոգանութիւնս, իմ ոճս... Բայց կը սիրեմ հայերէն երգել, հարկաւ։ 
Մեծամասնութիւնը կը սիրէ, կ’ըսէ՝ անուշիկ է, տարբեր է, մէկ-մէկ կը ծիծաղին, բայց սովորական է, ինչ ընենք, ոչինչ», - ըսաւ Ալինը։
Երեւանի փոխարէն Ալինը որոշեց հաստատուիլ Գիւմրիի մէջ։ 
Անոր խօսքով՝ այնտեղ հանգիստ է ու ինքզինք շատ լաւ կը զգայ։ 
Երգչուհին նաեւ վարսայարդար է ու Գիւմրիի մէջ ալ գտաւ իր սիրելի վարսավիրանոցը, ուր սորվեցաւ ու սկսաւ տղամարդոց մազերը կտրել։
«Ես գործիքներ ունէի, բերի Հայաստան, իմ վարսավիրանոցս, որ կայ այնտեղ, տեսայ ու մէկ անգամէն ըսի, որ պէտք է գամ այստեղ սորվիմ։ 
Կու գային վարսավիրանոց ու կ’ըսէին. «Բայց դուն երգչուհի չե՞ս, ինչո՞ւ այստեղ ես, մազ կը կտրես», - ըսաւ Ալինը։
Ալին Տեմիրճեանի խօսքով՝ Հայաստանը կը սիրէ, որովհետեւ այստեղ դիւրին Է։ 
Անոր պնդմամբ՝ եթէ գաղափարներ ունիս, շատ դիւրին է այստեղ իրականացնելը կամ գոնէ փորձելը։ 
Ալինն այդպէս ալ ըրաւ։ 
«Մէկ մարզ, մէկ երգ» նախագիծն իրականացուց, ճամբորդեց ողջ Հայաստանով, նաեւ նոր մասնագիտութիւն ձեռք բերաւ։
Գործարարէն` Արցախի նախագահի խորհրդական. հայրենադարձ Վահէ Քէօշքէրեանի պատմութիւնը
Սփիւռքահայ գործարար Վահէ Քեուշգուերյանը կը տեղափոխուի Արցախ՝ բնակութիւն հաստատելու նպատակաւ
Սուրիայէն Լիբանան, Լիբանանէն Իտալիա, ապա Ամերիկա, իսկ վերջնակէտը՝ Հայաստան. թէպէտեւ ծնած ու մեծցած էր հայ ընտանիքի մէջ, Վահէ Քէօշքէրեանին համար հայրենիքը անհասանելի վայր մը կը թուէր, մինչեւ այն պահը, երբ առաջին անգամ ոտքը կոխեց Հայաստան ու այլեւս չցանկացաւ թողուլ զայն։
«Մինչեւ Հայաստան գալս չէի պատկերացներ զայն։ 
Մեր մտքին մէջ միշտ եղած է Արարատը, երաժշտութիւնը, սորված ենք, կարդացած ենք, բայց իսկական կապ չէ եղած մշակոյթին ու հողին հետ։ 
Կը հասնիս Հայաստան, դուրս կու գաս, կը պտտիս Երեւանը առտուն կանուխէն, կը նայիս Արարատին, կ’ապշիս»։
Երիտասարդ Վահէին հետաքրքրական էր գինիներու աշխարհը։ 
Գինեգործութեան ոլորտէն ներս տարիներու փորձն ու գիտելիքը շատ շուտով պիտի ծառայեցնէր հայրենիքին, պիտի մասնակցէր Հայաստանի մէջ գինեգործութեան ոլորտի վերածնունդին։ 
«Երբ Սան Ֆրանսիսքօ էի, սկսայ իտալական ու ֆրանսական գինի ներածել Քալիֆորնիա։ 
Չորս տարի ետք որոշեցի երթալ Իտալիա՝ զբաղելու աւելի շատ արտադրական գործունէութեամբ, գտայ այգի մը, գործարան մը, սկսայ բուն գինեգործութեամբ զբաղելու։ 
1997 թուականին եկայ Հայաստան առաջին անգամ, մէկ անգամէն կապուեցայ։ 
Կարծես ժահր ըլլար, ու այդ ժահրը մնաց մէջս, հող գնեցի, այգի հիմնեցի»։
Վահէ Քէօշքէրեանը Հայաստան վերադարձաւ բազում գաղափարներով, սկսաւ տարբեր նախագիծեր՝ մէկը յաջող, միւսը՝ ոչ այդքան։ 
Սակայն մշտապէս դրական տրամադրուածութեամբ ու անսահման լաւատեսութեամբ շարունակեց ջանքեր գործադրելու եւ 2011 թուին հիմնադրեց «WineWorks» ընկերութիւնը։ 
Մտովի կը տեղափոխուի անցեալ, կը յիշէ՝ օտար երկրէն Հայաստան ճանապարհը այդքան ալ դիւրին չէր, սակայն երազանքին հասնելու ցանկութիւնը աւելի հզօր էր։
«Դժուար մաս այդքան ալ չկար, աւելի շատ վտանգի մասն էր։ 
Ես լաւ կը յիշեմ այդ օրը։ 
Տիկինս էր, 11 ամսական զոյգ երեխաներս, որոնք դեռ չէին քալեր, 2 շուն, 1 կատու, 10 ճամպրուկ, եկանք, հասանք Իտալիա։ 
Կնոջս ըսի՝ այս օրը պէտք է մոռնաս, դեհ դժուար էր, երեխաներուն հետ էինք եւ այլն, բայց քանի որ վառ էր երազանքը, որ բան մը կ’ուզես ստեղծել, կը մոռնաս այդ պահերը»։
Կարաս, Քաթարօ, Զօրահ, Քէօշ, Զուլալ, Օշին. Վահէ Քէօշքէրեանը ներգրաւուած է տարբեր գինեգործական նախագիծերու ստեղծման գործընթացի մէջ, սակայն գինեգործութենէն զատ զբաղած է շարք մը այլ նախագիծերով՝ «EVN Report» ամսագիր, «Impact Hub», Երեւանի գինւոյ ակադեմիայ։ 
Այժմ եւս կարեւոր առաքելութիւն մը ունի. որպէս Արցախի նախագահի խորհրդական՝ պիտի լուծուի զարգացման շարք մը ծրագիրներու իրականացման գործին։
«Մէկ կողմէն տարբեր կազմակերպութիւններ ներդրումներ, նուիրատուութիւն, բարեգործութիւն կը ցանկան կատարել, միւս կողմէն Արցախի տարբեր գիւղերուն մէջ, համայնքներուն մէջ մարդիկ տարբեր կարիքներ ունին. հիմա նպատակը, այսինքն՝ իմ պարտականութիւնս ատոնք բոլորը համադրելն է»։ 
Այժմ ընտանեկան գինեգործական գործարարութեամբ կը զբաղի դուստրը, որդին ապագայ գինեգործ մըն է։ 
Երկուքն ալ Հայաստան են, պիտի շարունակեն ապրիլ ու աշխատիլ հայրենիքի մէջ, իսկ Վահէ Քէօշքէրեանը շատ շուտով մշտական բնակութեան պիտի տեղափոխուի Ստեփանակերտ։ 
Կ’ըսէ՝ մեծ աշխատանք կայ ընելու, բայց կարեւորը, մարդիկ հաւատան, յուսալքուելու ժամանակ չկայ։
Քաղաքէ քաղաք․ սփիւռքահայերը կ’երգեն ու կը նուագեն զինուորներուն ու արցախցիներուն համարՖրանսահայ երաժիշտ Սեւանայ Չագրեանը պատերազմի առաջին օրերէն ընկերներուն հետ կը շրջէր Երեւանի եւ Հայաստանի միւս քաղաքներուն մէջ, մարզերուն մէջ՝ երգելով ու նուագելով արցախցիներուն ու վիրաւոր զինուորներուն համար։ 
Սփիւռքահայ երաժիշտներու խումբն այս անգամ ուղեւորուած էր Ծաղկաձոր՝ հանդիպելու արցախցի փոքրիկներուն։ 
«Երբ վերադարձայ Հայաստան, մէկ ամիս ետք պատերազմը սկսաւ։ 
Ու մենք մէկ անգամէն որոշեցինք երաժիշտներով, արուեստագէտներով համախմբուիլ, որպէսզի Արցախէն եկած ընտանիքներուն աջակցինք երաժշտական, արուեստի խմբակներով եւ դասընթացներով։ 
Արդէն շաբաթ մըն է, որ սկսած ենք այցելել վիրաւոր զինուորներուն, կ’երգենք՝ անոնց քիչ մը դրական ուժ տալու համար», - կը պատմէ Սեւանան։
Երաժիշտներուն եւ արցախցի փոքրիկներուն այս հանդիպումը կազմակերպած էր ամերիկահայ Կարինէ Անդրէասեանը։ 
«Հայերին այսօրի» հետ զրոյցի ընթացքին ան պատմեց, որ պատերազմին մասին լուրը գիտնալէ ետք, օրեր անց, Հայաստան վերադարձած է եւ սկսած է օգնել տեղահանուած արցախցիներուն։ 
«Շատ բալիկներ, երեխաներ կան, որ ազատութեան մէջ մեծցած են, անոնց համար փորձեցինք քիչ մը ուրախութիւն բերել։ 
Որոշեցի մարզերուն մէջ գտնուող արցախցիներուն աջակցիմ, սկսայ իմ սեփական միջոցներովս, յետոյ ընկերներս ալ աջակցեցան», - ըսաւ Կարինէն։ 
Սփիւռքահայերուն խօսքով՝ պիտի շարունակեն նախաձեռնութիւնը՝ աւելի ընդլայնելով իրենց գաղափարները:
Մարտ ամիսէն սկսեալ Արցախի իւրաքանչիւր քաղաքացի 4 ամիսով 68 հազար դրամ պիտի ստանայ
Արցախի քաղաքացիները 4 ամիս ժամկէտով դրամական օգնութիւն պիտի ստանան։ 
Նախագիծը կառավարութեան նիստի ընթացքին ներկայացուց Աշխատանքի եւ ընկերային հարցերու նախարար Մեսրոպ Առաքելեանը։ «Կ’առաջարկուի մարտ ամիսէն սկսեալ 4 ամիսով Արցախի իւրաքանչիւր քաղաքացիի տրամադրել 68 հազար դրամ աջակցութիւն, բացառութեամբ՝ արական սեռի 18-63 տարեկան հաշմանդամութիւն չունեցող անձանց»,- ըսաւ նախարարը:
Մինչ օրս 15 միլիառէ աւելի աջակցութիւն տրամադրուած է 100 հազարէ աւելի քաղաքացիներու։ 
Առաքելեանը յայտնեց, որ ներկայիս իրենք աշխատանքի խրախուսման միջոցառումներ կ’իրականացնեն Արցախի գործընկերներուն հետ։ 
Յառաջիկային ալ Արցախի խորհրդարանը պիտի ընդունի հարկային համակարգին փոփոխութիւնները, շարք մը մարզերու մէջ շահութահարկը 2 տարի ժամկէտով պիտի դառնայ 0, իսկ եկամտային հարկը՝ 15 տոկոս։ 
Ասիկա հնարաւարութիւն պիտի տայ աւելցնել աշխատանքային առաջարկները։
ՀՀ վարչապետ Նիկոլ Փաշինեանը յաւելեց, որ թուարկուած միջոցառումներ կը բխին Նոյեմբեր 18-ին իր հրապարակած ճանապարհային քարտէսէն, որ պիտի շարունակեն հետեւողականօրէն իրականացնելու։
Նոր Եօրքէն՝ Երեւան. 24-ամեայ երիտասարդը հայրենիքին համար բարեգործական ծրագիրներ կ’իրականացնէ
Թողուլ նորեօրքեան կեանքն ու վերադառնալ հայրենիք։ 
24-ամեայ ամերիկահայ Արամ Յարութիւնեանը Հայաստան է մէկ շաբաթէ ի վեր։ Հայրենիքին մէջ բարեգործական ծրագիրներ կ’իրականացնէ։ 
«Երբ պատերազմը սկսաւ, այդ օրը գիտցայ, որ կ’ուզեմ Հայաստան գալ, ընել այն ամէնը, ինչով որ կրնամ հայրենիքիս օգնել, պաշտպանել։ 
Ինծի պէս այլ սփիւռքահայերու միտքն ու հոգին ալ Հայաստան են ամէն օր»,- «Հայերն այսօրի» հետ զրոյցի ընթացքին ըսաւ Նոր Եօրքի հայ համայնքի ներկայացուցիչը։ 
Արամ Յարութիւնեանն այս ընթացքին հասցուցած է այցելել տարբեր գիւղեր ու քաղաքներ՝ օգնութիւն տրամադրելով արցախցի ընտանիքներուն։ 
Հաւաքուած 7.000 տոլարով գնած է ձմեռնային տաք պահող հագուստ, գլխարկներ, ձեռնոցներ եւ այլ իրեր։ 
«Միշտ Հայաստան եկած եմ։ Ընտանիքս բարեգործական աշխատանքներու մէջ ներգրաւուած է։ 
Նարեկացի արուեստի միութիւնը ընտանիքիս կեդրոնն է։ 
Իմ մեծհայրս ալ գիւղ մը հիմնած է Արցախի Շահումեան շրջանին մէջ՝ Քնարավան, մեծմօրս անունով։ 
Երբ արթնցայ եւ տեսայ, որ այդ գիւղը Ազրպէյճանի վերահսկողութեան տակ կ’անցնի, մարդիկ տուները կ’այրէին, ես հասկցայ՝ ինչ պիտի ընեմ։ 
Ես պէտք է այստեղ ըլլայի», - նշեց Արամը։
Արամը կը վստահեցնէ՝  պիտի շարունակէ պարբերաբար օգնել արցախցիներուն։ 
Կ’ըսէ՝ թանկ է անոնց ամէն մէկ ժպիտը։
«Ես Ամերիկայի հայ եմ, բայց ինծի համար հայ ըլլալն է առաջնային։ 
Հայրս ու մայրս ինծի միշտ ըսած են, որ ես հայասէր եմ։ 
Ուրախ եմ, որ այստեղ եմ եւ արցախցի ընտանիքներուն, երեխաներուն կրնամ օգնել։ 
Անոնց կեանքը այլեւս նոյնը չէ։ 
Եթէ նոյնիսկ մէկ վայրկեան կարենամ ժպիտ տեսնել անոնց դէմքենրուն վրայ, ատիկա ինծի համար ամէն ինչ է», - ըսաւ ամերիկահայ երիտասարդը։
Արամը որոշած է մնալ Հայաստանի մէջ, կոչ կ’ուղղէ սփիւռքահայ ընկերներուն եւս վերադառնալ հայրենիք եւ միասնաբար զարգացնել զայն։
1988-ի երկրաշարժէն մինչեւ մեր օրերը,  հայ ֆիլմարտադրողը՝ հայրենիքին մասին յիշողութիւններուն եւ նոր ֆիլմերուն մասին
Հայ ֆիլմարտադրող Սարիկ Անդրէասեանը Հայաստանէն տեղափոխուած է Ղազախստան 1988-ին՝ Սպիտակի երկրաշարժէն ետք։ 
Անոր ամենամեծ յիշողութիւնները երկրաշարժի մասին են՝ մարդկանց խուճապը, փշրուած պատուհանները, վիշտը. «Կը յիշեմ ամէն ինչ, թէ ինչպէս հարազատներս կ’երթային օգնութեան, դագաղները քաղաքին մէջ ամէնուր էին: 
Ես չորս տարեկան էի այդ ժամանակ, մենք Երեւան էինք։ 
Մանկապարտէզ էի, երբ պատուհանները փշրուեցան», - կը պատմէ ֆիլմարտադրողը։
Տարիներ անց՝ 2015-ին, Սարիկը որոշեց ֆիլմ մը տեսանկարահանել երկրաշարժի մասին։ 
ֆիլմարտադրողի խօսքով՝ անիկա 30 տարուայն մէջ Ռուսիոյ ամենաբարձր եկամուտ ունեցող ֆիլմերէն մին էր եւ ամենայաջողակը։
ֆիլմարտադրողը ֆիլմերու հանդէպ հետաքրքրուածութիւն ունեցած է մանկուց. «Այնքան հանդարտ երեխայ մըն էի, կռուարար չէի, ուստի շատ ֆիլմեր կը դիտէի, եւ պահ մը եկաւ՝ հետաքրքրութիւնս խորացաւ, սկսայ ամսագիրներ գնել, ուր կային յօդուածներ ֆիլմաշխարհի մասին: 
Ֆիլմաշխարհէն ներս կրնաս որեւէ պատմութիւն պատմել։ 
Անիկա ինքնին հետաքրքրական պատմութիւն մըն է։ Գուցէ ես պարզապէս ցանկութիւն ունէի պատմութիւններ պատմելու:
Մոսկով տեղափոխուելէ ետք Սարիկ Անդրէասեանը նկարահանեց «Լոպուխի» ֆիլմը. «Ատիկա իմ առաջին ֆիլմս էր, զոր լաւ արձագանք ստացաւ։ 
Յետոյ ինծի հրաւիրեցին «Ծառայողական սիրավէպը» տեսանկարահանելու, որ նոյնպէս յաջողութիւններ ունեցաւ»։
Հայ ֆիլմարտադրողն իր մասնագիտական կեանքի ամենակարեւոր ֆիլմերէն մէկը կը համարէ «Կողոպուտ՝ ամերիկեան ձեւով» հոլիուտեան ֆիլմը, որուն գլխաւոր դերակատարներէն է Ատրիան Պրովտին։
ֆիլմարտադրողը ծրագիրներ ունի ապագային ֆիլմ տեսանկարահանելու հայերուն մասին, որ կը պատմէ Հայրենական մեծ պատերազմին անոնց ունեցած մասնակցութեան մասին. «Պատերազմին մասնակցած է մօտ 600 հազար հայ, նոյնիսկ վաւերագրական պատումներ կան, թէ ինչպէս հայերը Ռայխստագի մօտ «Քոչարի» կը պարեն: 
Իմ պատմութիւնը ատոր մասին է, այսինքն՝ պատերազմ գացող հայ երաժիշտներուն, որոնք վերջաւորութեան «Քոչարի» կը պարեն»։
Սարիկ Անդրէասեանը կը պատմէ, որ յաճախ Հայաստան կու գայ։ 
Մինչեւ համաճարակին տարածուիլը նաեւ Արեւմտեան Հայաստան գացած է եւ բազմաթիւ տեսանիւթեր նկարահանած է։ 
Ան նպատակ ունի հաւաքագրելու բոլոր տեսանիւթերը եւ վաւերագրական ֆիլմ մը նկարահանելու՝ պատմական Հայաստանին եւ հայերուն մասին։
Հոլանտայէն՝ Հայաստան. ինչպէ՞ս Նարեկ Արամեանը վերադարձաւ հայրենիք եւ հիմնեց արհեստագիտական ընկերութիւն մը
Վերադառնալ Հայաստան, ընկերութիւն հիմնել եւ յաջողիլ գործարարութեան մէջ. Նարեկ Արամեանը Հոլանտայի մէջ երկար տարիներ ապրելէ ետք եկաւ Հայաստան ու հիմնեց «Storegear» արհեստագիտական ընկերութիւնը:
«Մենք 2014 թուականէն ստեղծած ենք մեր կազմակերպութիւնը, զոր ծրագիր կը մշակէ եւ զայն կը վաճառենք հանրախանութներուն, առաքման կազմակերպութիւններուն։ 
Անոնք մեր ծրագրով առաքումներ կը կատարեն, կամ, եթէ առցանց հանրախանութ է, մեր ծրագրով առցանց պատուէրները կը հաւաքեն եւ կ’առաքեն։ 
Մենք կ’աճէինք եւ պէտք է որոշում կայացնէինք, թէ ուր կարելի է մասնաճիւղ բանալ, աշխատող ընդունիլ եւ շարունակել մեր աճը», - «Հայերն այսօրին» պատմած է Նարեկը։
Ճիշդ այդ ժամանակ՝ 2018-ին, առաջին անգամ Հայաստանի մէջ կ’իրականացուէր Ներոյժ ծրագիրը, զոր հայազգի ձեռներէցներուն գործարկման հնարաւորութիւն կու տար: 
Նարեկը որոշեց մասնակցիլ ծրագրին. «Անիկա շատ լաւ առիթ մըն էր, զոր հնարաւորութիւն տուաւ ծանօթանալու հայկական շուկային, հայ երիտասարդներուն, որոշ չափով՝ կառավարութեան։ 
Եւ պարզուեցաւ, որ մեր գաղափարը, ծրագիրը, զոր 2014-էն կը մշակենք, բաւական լաւ էր եւ այդպէս մենք յաղթողներէն մէկը եղանք»։
Պետական դրամաշնորհով «Storegear»-ի մասնաճիւղ բացուեցաւ Հայաստանի մէջ։ 
Ընկերութիւնը 12 աշխատատեղ ստեղծեց, որոնց թիւը պէտք է աւելնայ. «Մենք այս պահուս ունինք 12 աշխատող, բոլորը հայ են եւ կէսը աղջիկ են, կարելի է ըսել՝ ասիկա շատ լաւ է, որովհետեւ օտար երկրներու մէջ տեղեկատուական արհեստագիտութեանց ոլորտէն ներս կանանց քանակը շատ քիչ է։ 
Գերմանիոյ, Հոլանտայի եւ Ամերիկայի մէջ, եթէ ըսենք, որ մեր աշխատուժին կէսը աղջիկ են, անոնք ուղղակի կ’ապշին։ 
Մենք կ’ակնկալենք, որ մօտ մէկ տարուան մէջ կ’ունենանք 20-25 աշխատող»։
Թագաժահրի եւ տնտեսական ճգնաժամի պայմաններուն ներքոյ ընկերութիւնը արդիւնաւէտ կառավարման շնորհիւ մեծ կորուստներ չունեցաւ։ 
Երիտասարդ գործարարը հիմա Հոլանտա է՝ նոր արտադրանք կը ստեղծեն, բայց այդ մասին Նարեկը կը պատմէ աւելի ուշ, երբ գործն աւարտին հասնի։
Վանաձորէն՝ Պրազիլ. Ինչպէ՞ս սկսաւ Արթուր Յարոյեանի դերասանական ասպարէզը Պրազիլի մէջԹէ ինչպէ՛ս Վանաձորէն հասաւ Պրազիլ, ինքն ալ չհասկցաւ։ 
Դերասան Արթուր Յարոյեանը դեռ մանկութեան տարիներէն բոլորին կը համոզէր՝ պիտի երթայ եւ ծանօթանայ դերասան Արասի Պալապանեանին եւ պրազիլական տեսաշարերու միւս դերասաններուն հետ։ 
Երազանքը իրականացուց 2008-ին. 
«Ու սկսաւ հայկական թատերախաղն. մայրիկս ուշագնաց եղաւ, մեծմայրիկս վատացաւ, խայտառակութիւններ եւ այլն, քանի որ ոչ ոք կը սպասէր այդ պահուն գալը», - պատմեց Արթուրը:
Արթուրը Հայաստանի մէջ դերասանական կրթութիւն չէ ստացած: 
Ուսանած է Վանաձորի պետական համալսարանի ռուսաց լեզուի եւ գրականութեան բաժանմունքէն ներս, դերասանական գործնական գիտելիքներ ստացած է Յովհաննէս Աբէլեանի անուան տրամաթիկական թատրոնէն ներս: 
Անոր առաջին ներկայացումը եղած է Հրանդ Մաթէսեանի «Աշնան արեւը», որուն մէջ մարմնաւորած է Սիմոնի կերպարը: 
Փոքրիկ Սիմոն կամ Պրազիլի Արթուր, բակին մէջ զինք այդպէս կը ճանչնային։
Այնպիսի տպաւորութիւն մը կար, որ ես բոլորին գիտեմ Պրազիլի մէջ, բայց իրականութիւնը փոքր ինչ կը տարբերէր այդ երեւակայութիւններէն: 
Երբ եկայ, շատ քիչ գումար ունէի, իբրեւ զբօսաշրջիկ եկած էի Պրազիլ, - ըսաւ Արթուր Յարոյեանը: 
Արթուր Յարոյեանը Սան Փաուլոյի մէջ հայկական դպրոցներէն մէկուն մէջ աշխատծ է իբրեւ հայոց լեզուի եւ հայ գրականութեան ուսուցիչ։ 
Ետքը իրականացուցած է յաջորդ երազանքը՝ ընդունուած է թատերական դպրոց: 
Ձեւաւորած է «Առկա» կոչուող թատերախումբը եւ հանդիսատեսի դատին յանձնած է իր առաջին ներկայացումը` «1915»-ը: 
Շատ ողջունուեցաւ Պրազիլի մէջ, ոչ միայն հայկական համայնքին կողմէ, այլ նաեւ շատ պրազիլացիներ ալ կու գային ներկայացումը դիտելու, քանի որ այդ նիւթը անծանօթ է անոնց:  
Իմ թատերական խումբիս պրազիլացի դերասանուհիները հայերէն կ’երգէին Տլէ եամանը: 
Ատիկա արդէն երեւի կ’ըսէ ամէն ինչ, ուղղակի սարսուռ կ’անցնէր մարմնիս մէջ ամէն անգամ այդ տեսարանի ընթացքին, - պատմեց Արթուրը:
Արթուրը նաեւ նկարահանուած է պրազիլական տարբեր ֆիլմերու եւ գովազդներու մէջ։ 
Դերասանին կեանքը, երազանքները, դժուարութիւններն ու յաջողութիւններն ալ վերջերս ամփոփուեցան անոր ինքնակենսագրական գիրքին մէջ. 
Այս գիրքին ողջ հասոյթը պիտի տրամադրեմ «Հայաստան» համահայկական հիմնադրամին, որպէսզի զայն փոխանցեն այն ընտանիքներուն, որոնք վատ դրութեան մէջ են այս վերջին պատերազմին պատճառաւ, - ըսաւ Արթուրը: 
Մինչեւ համաճարակը դերասանը ֆիլմի մէջ նկարահանուելու առաջարկ ստացած էր: 
Սակայն նկարահանումներն այդպէս ալ չիրականացան` երկրի սահմանափակումներուն պատճառաւ. 
Իմ կերպարն այնպիսին էր, որ ճաղատ պէտք էր ըլլայի, գացի, մազերս կտրեցի, մէկ շաբաթ ետք ողջ Պրազիլի մէջ տնակալութիւն յայտարարեցին եւ ես ճաղատ-ճաղատ այսպէս նստայ տունը: 
Ասիկա Արթուրին նոր զբաղմունքն է. պրազիլական հեռատեսիլի կայաններէն մէկուն մէջ հայկական ուտեստներ կը պատրաստէ եւ կը պատմէ հայկական խոհանոցին մասին. 
Բնականաբար թանապուր կը պատրաստէի, տոլմայ կը պատրաստէի եւ ամէն ինչ: 
Երեւի, ատիկա կը կայանայ երկրորդ կամ երրորդ սեզոնին, - ըսաւ ան: 
Հայաստանի մասին օտարներուն պատմելը դերասանը իր մշտական աշխատանքը կը համարէ: 
Պրազիլացի ընկերներուն կը պատմէ` ո՛ւր կը գտնուի Հայաստանը, ի՛նչ պատմութիւն ունի: 
Ամէն տարի Հայաստան կու գայ. թատրոն կ’երթայ, ընկերներուն կը հանդիպի: 
Թատերական խումբով ալ պիտի շրջագայեն եւ հանդէս գան նոր ներկայացումով մը: 
Արթուրը կ’աշխատի պրազիլացի եւ արժանթինցի բեմադրիչներու հետ, նոր նպատակ մըն ալ ունի` ինքնակենսագրական գիրքին հիման վրայ ֆիլմ մը պիտի նկարահանէ։
Կարօ Փայլանը դատապարտած է Էրտողանը «կեաւուր» բառին համար
Թուրքիոյ ընդդիմադիր քրտամէտ «Ժողովուրդներու դեմոկրատական կուսակցութեան» հայազգի երեսփոխան Կարօ Փայլանը քննադատած է նախագահ Ռեճեփ Թայիփ Էրտողանը՝ անընդունելի համարելով անոր ատելութեան խօսքը ելոյթներէն մէկուն ընթացքին։
Ինչպէս տեղեկացուցած է «ermenihaber»-ը, Թուրքիոյ նախագահը գործածած էր «կեաւուր» (անհաւատ) բառը՝ թիրախաւորելով քրիստոնեաները։ 
Այդ առնչութեամբ Փայլանը գրաւոր հարցապնդում մը ներկայացուցած է խորհրդարանէն ներս՝ պահանջելով Թուրքիոյ փոխնախագահ Ֆուաթ Օքթայէն պատասխանել հետեւեալ հարցերուն.
1) Չէ՞ք գիտեր, որ «կեաւուր» բառը ատելութեան խօսք է եւ սերունդներ շարունակ որպէս հայհոյանք գործածուած է ձեր համաքաղաքացիներուն դէմ:
2) Չէ՞ք գիտեր, որ «կեաւուր» բառը ատելութեան խօսքը կը յանգեցնէ ատելութեան յանցագործութեան:
3) Տեղեա՞կ էք, որ իբրեւ նախագահ ատելութեան խօսք օգտագործելը կը խախտէ հասարակութեան խաղաղութիւնը:
4) Ետ կը վերցնէ՞ք «կեաւուր» արտայայտութիւնը եւ ներողութիւն կը խնդրէ՞ք:
Փայլանը յայտարարած է, որ ան բազմիցս «կեաւուր» հայհոյանքով յարձակման ենթարկուած է:
Կարօ Փայլանը շնորհաւորած է Նիկոլ Փաշինեանին ընտրութիւններուն առթիւ 
Թուրքիոյ խորհրդարանի ընդդիմադիր քրտամէտ «Ժողովուրդներու դեմոկրատական կուսակցութեան» (ԺԴԿ-HDP) հայազգի երեսփոխան Կարօ Փայլանը ֆէյսպուքեան գրառմամբ մը շնորհաւորած է ՀՀ վարչապետի պաշտօնակատար Նիկոլ Փաշինեանին ու անոր կուսակցութեան ԱԺ արտահերթ ընտրութիւններուն տարած յաղթանակին առթիւ:
«Կը շնորհաւորեմ Նիկոլ Փաշինեանին եւ անոր կուսակցութեան Հայաստանի խորհրդարանական ընտրութիւնները կրկին յաղթելու եւ որպէս մեծամասնութիւն կառավարութիւն ձեւաւորելու համար»,- գրած է Փայլանը:
Կարօ Փայլանը Սուրմալուի պայթումին առնչութեամբ ցաւակցութիւն յայտնեց հայ ժողովուրդին
Թուրքիոյ խորհրդարանէն ներս ներկայացուած ընդդիմադիր «Ժողովուրդներու դեմոկրատական» կուսակցութեան հայազգի պատգամաւոր Կարօ Փայլանը Երեւանի մէջ գործող «Սուրմալու» առեւտուրի կեդրոնէն ներս տեղի ունեցած պայթումին առնչութեամբ դիմեց հայ ժողովուրդին եւ յայտնեց իր ցաւակցութիւնները։ 
Այս մասին Փայլանը գրառում մը կատարած է իր թուիթերեան էջին վրայ։
«Հայաստանի մայրաքաղաք Երեւանի առեւտրային կեդրոններէն մէկուն մէջ տեղի ունեցած պայթումին հետեւանքով՝ վերջին տուեալներով՝ մահացած է 6 մարդ, 16 անձի մասին տեղեկութիւն չկայ (15, հեղ.), կան բազմաթիւ վիրաւորներ։ 
Ցաւակցութիւններս կը յայտնեմ հայ ժողովուրդին»,- գրած է ան։
Կարօ Փայլանը իր դէմ մահափորձին հետ կապուած հարցադրումներ ներկայացուց Թուրքիոյ խորհրդարանի նախագահութիւն
Թուրքիոյ խորհրդարանին մէջ ներկայացուած քրտամէտ «Ժողովուրդներու ժողովրդավարական» կուսակցութենէն հայազգի պատգամաւոր Կարօ Փայլանը իր  դէմ ուղղուած 2016 թուականին ծրագրուած եւ չիրագործուած մահափորձի ծրագրին վերաբերեալ հարցադրումներ ուղղեց Թուրքիոյ խորհրդարանի նախագահութեան:
Այս մասին, ինչպէս հաղորդած է «Արմէնփրէս»-ը, յայտնած է թրքական «demokrathaber.org» կայքը:
Փայլանը Թուրքիոյ խորհրդարանի նախագահութեան ուղղեց հետեւեալ հարցերը.
«-Թուրքիոյ Ազգային մեծ ժողովին մէջ մահափորձիս վերաբերեալ հետաքննութիւն սկսա՞ծ էք։
- Քանի՞ անգամ, ի՞նչ ամսաթիւերու եւ որքա՞ն ժամանակ Մեհմեթ Սինան Ինճէն 2010 թուականէն ի վեր եղած է Թուրքիոյ Ազգային մեծ ժողովին մէջ։
- Ո՞ր երեսփոխանները ապահոված են Մեհմեթ Սինան Ինջեի մուտքը Թուրքիոյ Ազգային մեծ ժողով։
- Եթէ Մեհմետ Սինան Ինճէի՝ Թուրքիոյ Ազգային մեծ ժողով մուտք գործելու համար գրանցում չէ կատարուած, ո՞վ կամ ո՞վքեր հիւրընկալած են տուեալ անձը Թուրքիոյ Ազգային մեծ ժողովէն ներս։
- Ինչ կը վերաբերի Մեհմետ Սինան Ինճէի սպանութեան ծրագրին, «գործը խորհրդականէն շուռ եկաւ» արտայայտութեան մէջ յիշատակուող երեսփոխանին խորհրդականը ո՞վ է:
- Թուրքիոյ Ազգային մեծ ժողովէն ներս իմ դէմս ծրագրուած եւ բացայայտուած մահափորձին գծով հետաքննա՞ծ էք, թէ տուեալ անձը ուրկէ՛ ձեռք բերած է զէնքը։
- Հասա՞ծ էք տեսախցիկի այն պատկերներուն, ուր Մեհմեթ Սինան Ինճէն կ’ըսէր․ «Քայլելու ատեն մեր աչքին առջեւ առած ենք»։
Կարօ Փայլանը յանցագործութեան մասին հաղորդում ներկայացուցած էր Անգարայի գլխաւոր դատախազութիւն։
Հաղորդումը կապուած է փաստաբան Մեհմեթ Սինան Ինճէի պնդման հետ, ըստ որուն 2016 թուականին մշակուած էր Փայլանի դէմ սպանութեան ծրագիր մը։
Փաստաբան Մեհմետ Սինան Ինճէն իր ինսթակրամեան էջին վրայ կատարած գրառումներուն մէջ նշած էր, որ պէտք է զէնք տարուէր Թուրքիոյ խորհրդարան եւ սպաննել Կարօ Փայլանը:
Garoon Tech-ը հեշտացնում է ֆերմերների աշխատանքըԻ՞նչ կ’ըլլայ, եթէ օր մը ծրագրաւորողն ու այգեգործը հանդիպին. կը գոյանայ այս պատկերը։ 
Շրջածիրէն ներս «Գարուն թեք»-ի մասնագէտն է եւ սահմանամերձ Ոսկեպար գիւղի այգեպանը։ 
Կը պարզուի, թէ այգին կարելի է խնամել նաեւ այսպէս՝ լուսանկարելով։
Ծանօթացէք՝ Հայկ Բադալեանն է։ 
«Գարուն»-ը Հոլանտայէն Հայաստան ինք բերած է, երբ տեսաւ, որ գիւղատնտեսութիւնը պէտք է զարգացնել նաեւ արհեստագիտութեամբ։
«Հոլանտայի մէջ զիս հիմնականին մէջ գրաւեցին ոչ թէ արհեստագիտական միջոցները, այլ յոյզերը։ 
Կը տեսնէի, թէ ինչ հաճելի եւ դիւրին է այգեգործներուն աշխատանքը, յետոյ կը յիշէի, թէ ինչ տանջալի է մեզ մօտ»։
«Գարուն թեք»-ի բանաձեւը պարզ է. այգեգործը կը լուսանկարէ հիւանդ բոյսը, զայն յաւելուածով կ’ուղարկէ բուսաբոյծին, կը ստանայ ճշգրիտ խորհրդատուութիւն։ 
Կը շահի երկու կողմը։ 
Այգեգործը կը ստանայ արագ եւ ճշգրիտ խորհրդատուութիւն, բուսաբոյծն ալ հեռահար եղանակով գումար կը վաստակէ։
«Խորհրդատուական հարթակը հիմա քննութեան փուլի մէջ է։ Յաւելուածը ճիշդ այս պահուս քննութեան կ’ենթարկուի մարզերէն ներս։ 
Մեր աշխատակազմին մէկ մասը մարզերն է, քննութիւններ կ’իրականացնէ, կարծիքներ կը հաւաքագրէ»։ 
Գաղափարն իրականութիւն դարձաւ «Ներոյժ» ծրագրի միջոցաւ։ 
Նախ 2018 թուին Հայկը որոշեց Հոլանտայէն վերադառնալ Հայաստան եւ մասնակցիլ առաջին Ներոյժ ծրագրին։ 
Յաջողութիւնը ժպտեցաւ անոր երեսին, երբ երկրորդ անգամ մասնակցեցաւ ծրագրին։ 
Պետական դրամաշնորհով Հայկն ընկերոջ հետ հիմնեց «Գարուն թեք» ընկերութիւնը, յետոյ ալ աշխատատեղեր ստեղծեց ։ 
Հիմա 12 հոգիով են։
«Շփուեցանք բաւականին տարբեր աւագ մասնագէտներու հետ, լսեցինք խորհուրդներ։ 
Ներոյժի հովանաւորներն օգնեցին գրանցել կազմակերպութիւնը»։
Ծրագիրը պատրաստ կ’ըլլայ այս տարի։ 
Յաջորդ քայլով պիտի մշակեն տուեալներն ու պիտի գործարկեն ինքնըստինքեան գործող համակարգը։ 
Այգիի խնամքին կը միանան նաեւ մարդամեքենաները (ռոպոթները)։
Քալիֆորնիոյ մէջ կը շարունակուի Ղազարեաններու դատն ընդդէմ Թուրքիոյ 
Հակառակ Անգարայի կողմէ Միացեալ Նահանգներու Արտաքին գործոց նախարարութեան ներկայացուած բողոքներուն՝ Կեդրոնական Քալիֆորնիոյ մէջ գործող շրջանային ատեանը որոշած է շարունակել Թուրքիոյ իշխանութիւններուն դէմ հայր եւ որդի Ղազարեաններու անունով բացուած դատը։ 
2018 թուականին կրօնական եւ մշակութային իրաւունքները խախտելու հիմքով՝ Պարգեւ եւ Կարօ Ղազարեաններուն անունով բացուած դատէն ետք Անգարան ոչ միայն մերժած է ստանձնել իրեն յղուած դատին փաստաթուղթերը, այլեւ պահանջած է անմիջապէս կասեցնել զայն։
Փաստաթուղթերը դեռեւս անցեալ տարի յաջողուած էր յանձնել Թուրքիոյ, վերջինս առանց պատասխանի ետ ուղարկած էր զանոնք։ 
Այսպիսով՝ ատեանը հաստատած է, որ Անգարան ծանօոթ է փաստաթուղթերուն, որ իբրեւ հիմք կը ծառայէ դատավարութիւնը շարունակելու եւ միգուցէ Թուրքիոյ դատապարտող վճիռ կայացնելու համար։ 
Հարցը ծագած էր, երբ Թուրքիոյ գործակալները Կլանտէլի մէջ սպառնացած եւ ճնշումներ գործադրած էին Պարգեւ Ղազարեանի վրայ, երբ 2017 թուականին ան փորձած էր իր կրօնական եւ մշակութային իրաւունքներուն համաձայն՝ այցելել Քեսապի պատմական Պալլում ուխտատեղին, որ ներկայիս կը գտնուի Թուրքիոյ մէջ։
Աղբիւրը՝ asbarez.com
Գոռ Սահակեանը դարձաւ Ծանրամարտի եւրոպայի ախոյեանը. բացառիկ հարցազրոյցներ մրցումին ընդմէջէն
Երեւանի մէջ ընթացող Ծանրամարտի Եւրոպայի առաջնութեան ընթացքին 19-ամեայ Գոռ Սահակեանը, երկամարտին արձանագրելով 320 քիլոկրամ, դարձաւ Եւրոպայի ախոյեանը:
«Տպաւորութիւնները հիանալի են, ասոր կը սպասէի, փառք Աստծոյ, որ կատարուեցաւ: 
Շնորհակալ եմ անոնց, որոնք հաւատացին ինձ եւ իմ յաղթանակիս», - լրագրողներուն հետ զրոյցին ընթացքին ըսաւ Գոռ Սահակեանը:
Գոռի խօսքով՝ պայքարը շատ ուժգին ընթացած է եւ ինքն ալ չէր սպասեր, որ 15  քիլոկրամ առաւելութեամբ յաղթէ:
Հայաստանի վարչապետի աշխատակազմի ղեկավար, Ծանրամարտի Եւրոպայի 2023 թուականի կազմակերպչական կոմիտէի նախագահ Արայիկ Յարութիւնեանը կը կարծէ, որ Գոռ Սահակեանի յաղթանակը ճիշդ պահուն եւ ճիշդ տեղին էր:
«Վերջին օրերուն լարուածութենէն ետք այս յաղթանակը շատ կարեւոր էր մի քանի առումներով: 
Նախ՝ այդ լարուածութիւնը թողելու, որովհետեւ անախորժութիւնները, որ եղած էին, պէտք էր թոթափել եւ ոգեւորել մեր երկրպագուներուն աւելի շատ գալ մրցանակներու», - «Հայերն այսօր»-ի հետ զրոյցին ընթացքին նշեց Արայիկ Յարութիւնեանը:
ԿԳՄՄ նախարարի տեղակալ Կարէն Գիլոյեանը պատմեց, որ մարզիկներուն ցուցակը նայելէ եւ վերլուծելէ ետք իրենց համար պարզ դարձաւ, որ Գոռը յաղթելու շատ լուրջ հնարաւորութիւններ ունի:
«Ինքը մարտիկ մըն է, կռուող մը, լաւ մարզավիճակի մէջ է: 
Ես անվերապահօրէն կը հաւատայի Գոռի ախոյեան դառնալուն: 
Կը մտածէի, որ լուրջ պայքար մը պիտի ըլլայ, որովհետեւ թուրք մրցակիցները վատ ծանրորդներ չէին, եւ անոնք կրնային մարտավարական պայքար թելադրել: 
Շատ ջղային պայքար մըն էր, քիլոկրամներու տատանումներ կը պատահէին, կը փորձէին մէկզմէկու թուլացնել, հոգեբանօրէն կոտրել, բայց մեր հաւաքականը դիմացաւ այդ պայքարին, ռազմավարութիւն ունի: 
Լաւ մարտավարութեամբ միշտ ալ կը կարենանք հասնիլ նպատակին», - ըսաւ Կարէն Գիլոյեանը:
Գոռ Սահակեանի նուաճած երեք ոսկեայ մետալները առաջինն էին տղամարդոց հաւաքականին մէջ: 
Տղամարդոց 67 քիլոկրամ քաշային կարգի պոկում վարժութեան մէջ մարզիկը յաջողութեամբ բարձրացուց 140 քիլոկրամ, այնուհետեւ 145 քիլոկրամ եւ դարձաւ փոքր ոսկեայ մետալակիր: 
Հրում վարժութիւնեան՝ Գոռ Սահակեանը յաջորդաբար բարձրացուց 170 քիլոկրամ եւ 175 քիլոկրամ: 
Ու այս վարժութեան մէջ եւս ոսկի նուաճեց:
Կառավարութեան նիստ. 6 մարզի մէջ կեդրոններ պիտի բացուին հաշմանդամ զինուորներու համարԱրցախեան վերջին պատերազմի հետեւանքով եւ առհասարակ զինուորական ծառայութեան ընթացքին հաշմանդամ դարձած անձանց խնդիրները նուազագոյնի պիտի հասցուին։ 
Աշխատանքի եւ ընկերային հարցերու նախարար Մեսրոպ Առաքելեանը կառավարութեան նիստի ընթացքին ըսաւ, որ պիտի իրականացնեն համակարգուած եւ հասցէական միջոցառումներ. 
«Սահմանուած են միջոցառումներու պատասխանատուներ, ծրագիրներու իրականացման ժամկէտներ։ 
Մասնաւորապէս՝ միջազգային լաւագոյն փորձի վրայ կը նախատեսուի ստեղծել անկախ կեանքի կեդրոններ, ուր ծառայութիւններ կը մատուցուին պատերազմի հետեւանքով հաշմանդամ դարձած անձանց», - ըսաւ նախարարը։
Առաջին փուլին կը նախատեսուի կեդրոններ ստեղծել 6 մարզի մէջ, ուր հաշմանդամ անձինք համեմատաբար շատ են։ 
Վարչապետ Նիկոլ Փաշինեանը հետաքրքրուեցաւ, թէ ո՛ր փուլին է զինուորներուն ժամանակակից արհեստական անդամներով ապահովելու գործընթացը. 
«Միջազգային արհեստական անդամներ տրամադրողներու հետ արդէն ունինք պայմանաւորուածութիւններ՝ մասնաւորապէս եւրոպական եւ ամերիկեան, ուրկէ պիտի բերուին բոլոր անձանց համար միջազգային չափանիշներուն համապատասխան բազմագործունեայ շինծու անդամներ։ 
Եւ յառաջիկային արդէն խումբ առ խումբ այդ շինծու անդամներու տրամադրումը պիտի իրականացուի, զուգահեռաբար նաեւ պիտի իրականացուի տնային պայմաններու յարմարեցում, որպէսզի այդ սահմանափակումները հնարաւորինս նուազ ըլլան», - նշեց Մեսրոպ Առաքելեանը։ 
Ծրագիրը հաստատելէ ետք կառավարութիւնը քննարկեց Սեւանայ լիճին մէջ ձկնորսներուն գործունէութիւնը կանոնակարգելու հարցը։ 
Շրջակայ միջավայրի նախարարն ընդգծեց, որ ծրագիրը միտուած է ձկան եւ խեցգետինի պաշարի կայուն օգտագործման։ 
Վարչապետի գնահատմամբ՝ այսպիսով ձկնորսներուն եւ կառավարութեան միջեւ գործակցութեան նոր հարթակ կը ձեւաւորուի. 
«Այն միջոցները, որ կառավարութիւնը կը ձեռնարկէ Սեւանայ լիճին մէջ՝ ձկան պաշարներու բնականոն վերարտադրումը եւ զարգացումը ապահովելու համար, ի վերջոյ, կառավարութեան անդամներուն համար որ կ՚իրականացուին: Այս գործողութիւնները առաջին հերթին միտուած են Սեւանի մէջ ձկնորսութեամբ զբաղող մեր հայրենակիցներուն բնականոն գործունէութիւնը եւ ոլորտի զարգացումը ապահովելու համար, եւ շատ կարեւոր է, որ մենք յառաջընթաց ունինք», - ըսաւ վարչապետը։ 
Գիւղատնտեսութեան համար նոյնպէս լաւ լուրեր կան. Շրջակայ միջավայրի նախարարը յայտնեց, որ այս տարի ջրային պաշարներու խնդիրներ չեն ըլլար։ 
Ասորմով պայմանաւորուած է նաեւ Սեւանայ լիճին մակարդակի բարձրացումը. «Այս տարուայ կանխատեսումով՝ կրնամ ըսել, որ վերջին տասնամեակներուն համեմատ աննախադէպ նիշ պիտի ունենանք. պիտի հասնինք 1901 մեթր մակարդակին», - նշեց Շրջակայ միջավայրի նախարարը։
Կառավարութեան նիստի աւարտին վարչապետը յաւելեց, որ այս տարի ծրագիրները պէտք է իրականացուին հասցէական, որպէսզի պահպանեն գիւղատնտեսութեան դրական զարգացումը։
Կառավարութեան նիստը՝ 3 վայրկեանի մէջ
Կառավարութեան նիստի ընթացքին վարչապետ Նիկոլ Փաշինեան յայտարարեց, որ տնտեսութիւնը ճգնաժամէն վերականգնելու առաջին նշանները կը ցուցանէ։ 
Ապրանքային շրջանառութիւնը աճած է 12 տոկոսով։
«Ասկէ մեկնելով՝ տնտեսութիւնը, կարծես թէ կը մտնէ վերականգնումի փուլին մէջ, եւ հարկաւ ասիկա շատ կարեւոր նորութիւն մըն է»,- ընդգծեց ան:
Տնտեսութեան նախարար Վահան Քերոբեան յայտարարեց, որ մօտ 904 միլիոն դրամ պիտի յատկացուի տնտեսութեան մի քանի ճիւղերու։ 
Այդ ցուցակին վրայ են զբօսաշրջային ընկերութիւնները, գումար պիտի յատկացուի նաեւ քոնեաքի եւ ալքոհլի արտածման համար։ 
Վարչապետը հետաքրքրուեցաւ՝ արդեօք քոնեաքի, ալքոհլի արտածման ծաւալներն արդէն իրականացուած են.
«Այո, ասիկա անցեալ տարուան արտածման տուրքի փոխհատուցումն է, այս տարուան համար 900 միլիոն դրամ պիտի յատկացնենք, որ 9 միլիոն լիթր քոնեաքի, ալքոհլի արտածման ուղղուած ծրագիր մըն է», - ըսաւ նախարարը։
Շուռնուխի մէջ նոր թաղամաս մը պիտի կառուցուի։ 
Կառավարութիւնը այս գծով 470 միլիոն դրամ յատկացուց։ 
Քաղաքաշինութեան կոմիտէի նախագահ Արմէն Ղուլարեան ըսաւ, որ արդէն սկսած են թաղամասի յատա կագծման աշխատանքները.
«Առաջին փուլով՝ նախատեսուած է կառուցել 13 տուն եւ ճանապարհ՝ առանց ասֆալթապատման: 
Երկրորդ փուլով՝ պիտի կառուցուին բոլոր ենթակառուցուածքները՝ 2022 թուին, եւ երրորդ փուլով՝ կը մտածենք, որ կրնայ անհրաժեշտութիւն յառաջանալ հասարակական, արտադրական նշանակութեան որոշ կառոյցներ  հիմնելու», - ըսաւ ան։
«Շատ կարեւոր է, որ մենք ունենանք այսպիսի յստակ որոշումներ, որոնց իրագործումը տեսանելի եւ շօշափելի պիտի ըլլայ մարդոց կեանքէն ներս, պիտի փոխէ շատ յստակ իրավիճակ եւ Սիւնիքի մարզի մեր հայրենակիցները պիտի զգան, որ կառավարութիւնը կանգնած է իրենց կողքին», - ընդգծեց վարչապետը։
Կառավարութիւնը նաեւ հաստատեց Արցախի մէջ հաշուառուած կամ փաստացի բնակած քաղաքացիներուն՝ 4 ամիս ժամկէտով դրամական օգնութիւն տրամադրելու կարգը։ 
Ասիկա կը նշանակէ, որ Արցախի բոլոր քաղաքացիները, բացի 18-63 տարեկան տղամարդոցմէ, որոնք չունին հաշմանդամութիւն, ամէն ամիս պիտի ստանան 68 հազար դրամ։
«Այս աջակցութեան չափը, եթէ Արցախի միջին վիճակագրական ընտանիքի օրինակով դիտարկենք, մօտ հինգ հոգինոց, հաշուի առնելով կենսաթոշակը՝ մօտ 320 հազար դրամ աջակցութիւն պիտի տրամադրուի ընտանիքին», - ըսաւ Աշխատանքի եւ ընկերային հարցերու նախարար Մեսրոպ Առաքելեան։
Վարչապետի ներկայացուցած ճանապարհային քարտէսի շրջանակէն ներս կառավարութիւնը ընդհանուր առմամբ 18 աջակցութեան միջոցառում ընդունած է։ 
Արցախահայութեան աջակցութեան մինչ օրս ուղղուած է 61 միլիառ դրամ։ 
Փաշինեան նկատել տուաւ, որ վիրաւորուած զինծառայողներու աջակցութիւնը անհրաժեշտ թափով չի յառաջանար։ 
Ան յայտարարեց, որ պէտք է աւելի խտացեալ կերպով զբաղիլ՝ ծրագիրն ամբողջացնելու եւ օգնելու անհետ կորածներու եւ գերեվարուածներու ընտանիքներուն։
Կառավարութեան նիստ. համաճարակին ու տնտեսութեան զարգացման մասին
Հայաստանի մէջ թագաժահրով վարակուածներուն թիւը աճած է։ 
Կառավարութեան նիստի ընթացքին Առողջապահութեան նախարարը յայտնած է, որ նախորդ օրն իրականացուած 4.285 քննութենէ դրական էին 748-ն։
«Այս պահուն մեր հաստատուած վարակուածներուն թիւը 6.772 է, որմէ 901-ը հիւանդանոցներու մէջ է, այս պահուն ունինք ծաւալուած 9 բժշկական կեդրոններ, որոնք կը սպասարկեն թագաժահրով հիւանդները, եւ ներկայիս մօտ 100 ազատ մահճակալ ունինք», - նշած է Առողջապահութեան նախարար Անահիտ Աւանէսեանը։
Վարչապետ Նիկոլ Փաշինեան ըսած է, որ խնդիրը լուծելու համար պէտք է պահպանել հակահամաճարակային կանոնները.
«Ես կը խնդրեմ, կոչ կ’ուղղեմ հանրութեան, ժողովուրդին՝ առանձնայատուկ ուշադրութիւն դարձնելու խնդրին, որովհետեւ մեզմէ իւրաքանչիւրիս անհատական մօտեցումը էական նշանակութիւն պիտի ունենայ այս հարցին մէջ», - ընդգծած է վարչապետը։
Համաճարակային վիճակի գնահատումէն ետք կառավարութիւնը քննարկած է «Էկոս» ազատ տնտեսական գօտիին վրայ նոր ընկերութիւններ ներգրաւելու հարցը։ 
Վարչապետը նկատած է, որ ՏԱ ընկերութիւնները իրենց աշխատանքն սկսած են ծաւալելու նաեւ մարզերուն մէջ. 
«Ասիկա շատ կարեւոր է, որ միայն Երեւանի մէջ կեդրոնացած չըլլան, այստեղէն բխող ընկերատնտեսական եւ կրթական արդիւնքներով, եւ կը կարծեմ՝ պէտք է մենք ալ ամէն ինչ մտածենք, որպէսզի քաջալերենք ՏԱ ընկերութիւնները, որ մարզերուն մէջ աւելի աշխոյժ գործունէութիւն ծաւալեն», - ընդգծած է վարչապետը։
Տնտեսավարողներն այսուհետեւ պիտի կարենան գործող եռամսեակի փոխարէն ԱԱՀ գումարները ետ ստանալ ամէն ամիս։ 
Այս փոփոխութեամբ՝ ԱԱՀ վճարման ընդհանուր գործընթացը կը կատարելագործուի։
«Նշուած կարգաւորման նպատակն է՝ աւելի պարբերաբար եւ արագ հնարաւորութիւն տալ տնտեսավարողներուն՝ տնօրինելու շրջանառուող միջոցները եւ ատոնք ներարկելու դէպի տնտեսութիւն», - ըսած է Պետական եկամուտներու կոմիտէի նախագահ Էտուարտ Յովհաննիսեանը։
«Ըստ էութեան՝ աւելցած արժէքի հարկին հետ կապուած նիւթը, որ տասնամեակներով շարունակուած է, գոյութիւն ունեցած է. մենք այսպիսով կը լուծենք եւ կ’աւարտենք այս գործընթացը», - ըսած է վարչապետը։
Կը քննարկեն նաեւ սահմանին վրայ վճարուող ԱԱՀ վերացման առաջարկները։ 
Փոփոխութիւնը աւելի ուշ պիտի ըլլայ, երբ կարգապահութեան մակարդակը բարձրանայ։
Կառավարութեան նիստ. Արցախցիները հիւրընկալողներուն աջակցելու ծրագիրը երկարաձգուեցաւ
Արցախեան երկրորդ պատերազմին հետեւանքով բնակարան կորսնցուցած քաղաքացիները հիւրընկալութեան ծախսերու փոխհատուցման եռամսեայ ծրագիրը փոխարինուեցաւ 6-ամսեայ ծրագրով։ 
Կառավարութեան նիստի ընթացքին Աշխատանքի եւ ընկերային հարցերու նախարար Մեսրոպ Առաքելեանը յայտնեց, որ ծրագիրը գործած է դեկտեմբերէն սկսեալ, որմով Հայաստանի մէջ արցախցիները հիւրընկալող քաղաքացիները 1 չափահաս անձի հաշուարկով ստացած են 30 հազար դրամ, իսկ Արցախի մէջ հիւրընկալողները՝ 45 հազար դրամ։ 
Ընդհանուր առմամբ՝ ամսական աջակցութիւն կը ստանան մօտ 3.000 հիւրընկալներ, որոնք կ’ընդունին 7000-է աւելի քաղաքացիներ։
«Բացի այդ, արցախցիները մասամբ կը հաստատուին հիւրանոցներէ ներս, այդ մասին եւս ունինք ծրագիր մը, որմով կը փոխհատուցենք հիւրանոցներուն ծախսերը։ 
Մէկ մասն ալ պետական կացարաններու մէջ կը բնակին, որուն ծախսերը նոյնպէս պետութիւնը կը հոգայ», - յաւելեց նախարարը։
Հարցին ի պատասխան՝ նախարարը նշեց, որ կարգաւորած են արհեստագիտական խնդիրները, որոնք ընթացքին յառաջացած էին, չափանիշները բաւական պարզեցուած են։
«Այսինքն՝ հիւրընկալողները կը դիմեն ելեկտրոնային եղանակով, կալուածագրական հարթակով կը ստուգուի անոնց գոյք ունենալու փաստը, եւ, առանց լրացուցիչ փաստաթուղթի կամ պայմանագրի, կը լրացնեն դրամատնային հաշիւը եւ գումարը կը փոխանցուի հիւրընկալողին։ 
Ընդհանուր հաշուարկով՝ մօտ 15 հազար արցախցի հիւընկալուած է տուեալ ծրագրի շրջանակէն ներս», - ըսաւ նախարարը։
Միւս ծրագիրներով՝ Հայաստանի մէջ ժամանակաւոր կը բնակի 25-30 հազար արցախցի։ 
Մեսրոպ Առաքելեանը յաւելեց, որ նախորդ օրն Արցախի 80 հազար քաղաքացիի տրամադրուած է 68 հազար դրամ աջակցութիւն, որ ընդհանուր առմամբ կազմած է 5.5 միլիառ դրամ, գործընթացը կը շարունակուի։
Կառավարութեան անդամները նաեւ քննարկեցին թագաժահրի դէմ պայքարի 2-րդ տնտեսական միջոցառման արդիւնքները, որմով պետութիւնը յատկագումար կը տրամադրէ մինչեւ 1 միլիոն դրամի գիւղատնտեսական վարկերուն։ 
Տնտեսութեան նախարար Վահան Քերոբեանը առաջարկեց՝ գործընթացը երկարաձգել մինչեւ 2021 թուականի հոկտեմբեր 1-ը, մինչեւ ամբողջութեամբ վստահ ըլլան, որ գիւղատնտեսութիւնը եւ ընդհանրապէս տնտեսութիւնը վերականգնուած է։
«Այս որոշումը պայմանաւորուած է այն բանով, որ, վիճակագրութիւնը ուսումնասիրելով, տեսանք, որ փոքր գիւղատնտեսական վարկերու գործընթացի թափն այնպիսին չէ, ինչպիսին էր նախորդ տարի», - նկատեց վարչապետը։
Նիկոլ Փաշինեանը նշեց, որ այս գործընթացով կը խթանեն, որ գիւղատնտեսութեամբ զբաղողները աւելի լաւ պայմաններով վարկեր ստանան։
Կառավարութեան նիստ. տնտեսական հետեւանքներու չէզոքացման ծրագիրներուն մէջ փոփոխութիւն կայԿառավարութեան նիստի ընթացքին վարչապետ Նիկոլ Փաշինեան յայտարարեց, որ թագաժահրով վարակուածներու թիւին աճը անհանգստացնող է։ 
Առողջապահութեյան նախարարուհի Անահիտ Աւանէսեան ներկայացուց վիճակագրութիւնն ու շեշտեց, որ պէտք է վերադառնալ դիմակներու եւ այլ կանխարգելիչ միջոցներու խիստ պահպանումին։ 
«Երէկուան դրութեամբ 2.922 հետազօտութենէն մենք ունինք 491 դրական դէպք, ինչը հետազօտուածներուն 16 տոկոսն է։ 
Եթէ մենք յունուար-փետրուար ամիսներուն սկիզբը ունէինք թեսթաւորուածներու շրջանէն ներս 5-7 տոկոս դրական դէպքեր, ապա ինչպէս կը տեսնէք, հիմա աճ արձանագրուած է։ 
Մեր կանխատեսումներով՝ յաջորդ շաբաթ այս թիւը կ’աւելնայ»։
Վարչապետը հետաքրքրուեցաւ, թէ ի՛նչ փուլի մէջ կը գտնուի պատուաստներուն հետ կապուած գործընթացը։ 
Անահիտ Աւանէսեան նշեց, որ պատուաստաներու ձեռքբերման աշխատանքները կ’ընթանան որոշակի դանդաղեցմամբ, սակայն առաջին խմբաքանակին ներկրումը նախատեսուած է մօտ ժամկէտներու։   
«Ռուսական կողմին հետ ալ բանակցութիւնները աւարտած են՝ առաջին խմբաքանակին հետ կապուած։ 
Պայմանագիրը կնքման փուլին մէջ է, կ’ակնկալենք յառաջիկայ ամսուան մէջ նաեւ այս խմբաքանակին ներկրումը»։
Կառավարութիւնը հաստատեց թագաժահրի տնտեսական հետեւանքներու չէզոքացման միջոցառումներէն 2-ին մէջ փոփոխութիւններ եւ լրացումներ կատարելու մասին նախագիծերը։ 
Տնտեսութեան նախարար Վահան Քերոբեան նշեց, որ շուրջ 800 տնտեսավարող 9 միլիառի չափով վարկ ստացած է, սակայն վարկային պայմանները ճկուն դարձնելու կարիք կայ։ 
«Տնտեսավարողներուն մեծ մասը չէր օգտուած արտօնեալ ժամկէտէն, տնտեսական ճգնաժամի երկարացման զուգընթաց՝ այդ կարիքը յառաջացած է։ 
Փոփոխութիւնը որեւէ ազդեցութիւն չ’ունենար պիւտճէին վրայ, բայց էապէս կը թեթեւացնէ վարկաւորման պայմաններն ու թոյլ կու տայ, որ մեր գործընկերները ունենան աւելի անկաշկանդ աշխատելու հնարաւորութիւն»։
Կառավարութիւնը մէկ այլ նախագիծով Տաւուշի մարզին պիտի յատկացնէ աւելի քան 200 միլիոն դրամ։ 
Մինչեւ տարուան վերջ պիտի աւարտին Տաւուշի մարզի Չինարի, Ներքին Կարմիրաղբիւր, Այգեպար սահմանամերձ գիւղերուն մէջ շինարարական աշխատանքները։ 
Սիւնիքի մարզի Շուռնուխ գիւղի ճանապարհի նախագծման աշխատանքներն արդէն աւարտած են, բնակելի տուներու նախագիծերն ալ պիտի աւարտին մինչեւ մարտի վերջ։
Կառավարութեան նիստ. 7.5 միլիառ դրամ՝ Արցախին, ժամանցային կեդրոններ՝ մարզերուն մէջԿառավարութիւնը 7 միլիառ 548 հազար դրամ տրամադրեց Աշխատանքի եւ ընկերային հարցերու նախարարութեան՝ Արցախի քաղաքացիներուն տրամադրուող աջակցութեան քառամսեայ ծրագիրը ֆինանսաւորելու նպատակաւ։
«Այս աջակցութեան ծրագրով նախորդ ամիս 101 հազարէ աւելի արցախցի աջակցութիւն ստացած է։ 
Կ՚ուզեմ նաեւ յիշեցնել, որ, համաձայն կառավարութեան կարգաւորումներուն, իւրաքանչիւր ամիս լրացուցիչ դիմելու անհրաժեշտութիւն չկայ, այսինքն՝ այն քաղաքացիները, որոնք դիմած են մարտին, յետագայ ամիսներուն արդէն ինքնըստինքեան իրենց դրամատնային հաշիւներուն ամէն ամսի 20-ին այդ գումարը կը փոխանցուի», - ըսաւ Մեսրոպ Առաքելեանը։
Մարզերուն մէջ երիտասարդներուն համար պիտի ստեղծուին ժամանցային, մշակութային կեդրոններ։ 
Դրամաշնորհ ստանալու համար դիմած է 6 կեդրոն։ 
Վարչապետ Նիկոլ Փաշինեանը ընդգծեց, որ որոշած են այս ծրագրով խթանել այսպիսի միջավայրի մը ձեւաւորումը։
«Որեւէ պահու մենք արձանագրեցինք, որ Հանրապետութեան մարզերուն մեծամասնութեան մէջ չկան այնպիսի կեդրոններ, ուր երիտասարդութիւնը, ամենապարզ բանը, ըսենք, հաւաքուելու, քննարկումներ կատարելու հնարաւորութիւն ունենայ։ 
Նման հնարաւորութիւնները, եթէ կոպիտ ձեւակերպենք, գլխաւորաբար կը կառուցուին ուտելիքի շուրջ, եւ մենք տեսանք այդ բացը, որ մարզերուն մէջ պէտք է ստեղծել կեդրոններ, որոնց առանցքը բովանդակութիւնը կ՚ըլլայ», - ըսաւ վարչապետը։
Տնտեսութեան նախարար Վահան Քերոբեանն ալ նկատել տուաւ, որ այսպիսի կեդրոններու ստեղծումը կը նպաստէ նաեւ հեռավար աշխատանքը.
«Շատ յաճախ տունէն յարմար չէ աշխատիլ՝ համացանցի վատ կապի կամ վատ միջավայրի պատճառաւ։ 
Վերջերս ես ալ հեռավար աշխատեցայ, երեխաներուն կողքին դիւրին չէ», - ըսաւ նախարարը։
«Մանաւանդ նորածինները շատ կը խանգարեն, չէ՞», - յաւելեց վարչապետը։
Կառավարութիւնը քննարկեց յունուար 2-7-ն աշխատանքային դարձնելու նախագիծը։ 
Տնտեսութեան նախարարին խօսքով՝ կարգաւորումն ուղղուած է հզօր տնտեսութիւն մը կայացնելու։
«Այս օրէնքին ընդունմամբ՝ մեր տարեկան ՀՆԱ-ն կ՚աճի 88 միլիառ դրամով, կամ մօտ 1.5 տոկոսով, համախառն թուարկման ծաւալը կ՚աւելնայ 123 միլիառ դրամով, որմէ առեւտուրի թողարկումը կ՚աւելնայ 47.5 միլիառ դրամով, արդիւնաբերութեան թողարկումը՝ 35.4, ծառայութիւններու թողարկման ծաւալը՝ 33.9 միլիառ դրամով», - նշեց նախարարը։
Վարչապետին գնահատմամբ՝ նախագիծը կապուած է ոչ միայն տնտեսական, այլ նաեւ առողջապահական խնդիրներու հետ։ 
Ան նշեց, որ քննարկումին շատ ժամանակ պէտք է յատկացնել, ստուգել հասարակութեան տրամադրութիւնները.
«Յարգելի՛ գործընկերներ, ես կ՚առաջարկեմ նախ խուճապի չմատնուիլ արծարծուող առաջարկէն եւ կ՚ուզեմ արձանագրել, որ ասիկա շատոնց հասունացած եւ քննարկուող նիւթ մըն է՝ մէկ տարբերութեամբ, որ ամէն անգամ անիկա կը սկսի քննարկուիլ դեկտեմբերի երկրորդ կէսին», - յաւելեց Նիկոլ Փաշինեանը։
Մեսրոպ Առաքելեանը հակադարձեց Վահան Քերոբեանի ներկայացուցած տուեալին։ 
Ըստ անոր՝ այս փոփոխութիւնն էական անկում կ’ապահովէ ներքին զբօսաշրջութեան եւ սպասարկման ոլորտէն ներս.
«Պարոն Քերոբեան, ձեր հիմնաւորումին մէջ ներքին համախառն արդիւնքին թիւերը կը հաշուարկէք միայն աշխատանքային օրերով, այնպիսի տպաւորութիւն է, որ ոչ աշխատանքային օրերուն Հայաստանի մէջ համախառն ներքին արդիւնք չի թողարկուիր։ 
Այս կարգաւորումները որեւէ ձեւով, նոյնիսկ, կ՚ըսեն, երկու ոլորտէ ներս՝ առեւտուրի եւ ծառայութիւններու համախառն ներքին արդիւնքի էական անկում կ’ապահովէ», - ընդգծեց նախարարը։
«Մէկ կողմէ Դուք ճիշդ էք, բայց միւս կողմէ ալ ես կրնամ ըսել, որ բազմաթիւ ճաշարաններ, խանութներ փակ են այդ օրերուն, եւ, ընդհանրապէս, ամէն ինչ կասեցած է լայն առումով, այնպէս որ այս թիւերը ես կասկածի տակ չէի դներ», - պատասխանեց Քերոբեանը։
Վարչապետ Նիկոլ Փաշինեանն առաջարկեց՝ նախագիծը, այնուամենայնիւ, դնել շրջանառութեան մէջ, ուսումնասիրել հանրային քննարկումները եւ վերջաւորութեան գալ մասնագիտական եզրակացութեան։
Կառավարութեան նիստ. զինուորներուն մասունքները ոչ պատշաճ պահելու դէպքին առնչուող բոլոր անձինք ազատած են աշխատանքէն
Կառավարութեան նիստին քննարկուեցաւ Աբովեանի դատաբժշկական կեդրոնին մէջ զինծառայողներու մասունքներուն ոչ պատշաճ պահման հարցը։ 
Առողջապահութեան նախարարի պաշտօնակատար Անահիտ Աւանէսեանը նախ պատմեց, որ անցեալին նոյնիսկ մարզերուն մէջ մասնաճիւղեր չկային, իսկ 2018 թուականէն ի վեր այսպիսի կեդրոններ կառուցուած են Գորիսի, Սեւանի, Մեծամօրի եւ այլ քաղաքներու մէջ, սառնարաններն ալ համալրուած են նոր տարրալուծարանային սարքաւորումներով.
«2018 թուականէն առաջ, պէտք է նշեմ, որ սերնդագրական հետազօտութիւններ իրականացնելու համար ընդհանրապէս սարք չկար, 2018-ին մի քանի գերատեսչութիւններու համատեղ ջանքերուն շնորհիւ գնուած եւ տեղադրուած են առաջին հոսքը», - ըսաւ նախարարը։ 
Աւանէսեանը նշեց, որ փոփոխութիւններ եղած են նաեւ պիւտճէին մէջ, 25 տոկոսով աճած է աշխատողներուն վարձատրութիւնը.  
«2017-ին ընդհանուր պիւտճէն կազմած է 389 միլիոն դրամ, 2018-ի առաջին ամիսներուն անիկա կրճատուած է 24 միլիոն դրամով եւ դարձած է 364, 2019-ին դարձած է 481 միլիոն, 2020-ին 594 միլիոն դրամ», - ըսաւ նախարարը։
Թէ ինչո՛ւ այսքան փոփոխութիւններու արդիւնքով եղան այս թերացումները, Փաշինեանը պարզաբանեց.
«Որովհետեւ մենք կը փոխենք համակարգը, բայց մարդուն փոխելը դիւրին չէ, այստեղ կարեւորը մտածողութեան խնդիրն է։ 
ՀՀ մէջ այդպիսի համակարգ ընդհանրապէս գոյութիւն չէ ունեցած՝ 2018-էն առաջ եւ մենք սկսած ենք այդ համակարգը հիմնադրել», - ըսաւ Փաշինեանը։ 
Նիկոլ Փաշինեանը յայտնեց, որ Աբովեանի դիահերձարանին մէջ տեղի ունեցած դէպքի հետ առնչութիւն ունեցող բոլոր մարդիկ ազատած են աշխատանքէն. 
«Այո՛, մենք նաեւ պէտք է դասեր քաղենք այս դէպքէն, բայց միւս կողմէ ալ դարձեալ կ'ըսեմ՝չի կրնար կառավարութիւնը, կամ Առողջապահութեան նախարարը երթալ, ամէն օր բոլոր տեղերը շրջիլ, տեսնել՝ ո՛վ, ինչպէս է։ 
Ասիկա կրթութեան, մասնագիտական բարոյագիտութեան խնդիր է», - ըսաւ Փաշինեանը։
Փաշինեանի խօսքով՝ ԴՆԹ հետազօտման աշխատանքը հիմա եզրափակիչ փուլին հասած է։ 
Հիմա կան մարմիններ, որոնք չեն նոյնականացուած, կայ նաեւ մօտ 50 մասունք, որոնցմէ մի քանի փորձերէն ԴՆԹ չէ անջատուած։ 
Այս մասով Փաշինեանը ըսաւ, որ պէտք է դիմեն միջազգային գործընկերներուն։
Կառավարութեան անդամները քննարկեցին նաեւ պիւտճէական հարցեր։ 
Պետական եկամուտներու նախագահը յայտնեց, որ  2021 թուականի առաջին 5 ամիսներուն ընթացքին Հայաստանի մէջ հաւաքագրուած հարկային եկամուտները կազմած են 618.4 միլիառ դրամ.
Նշուած ցուցանիշները դրական տարբերութիւն ունին ե՛ւ 2020, ե՛ւ 2019 թուականի տուեալներու համեմատ, 618.4 միլիառ հաւաքագրուած եկամուտները 47.2 միլիառով աւելի են 2019-ի տուեալներէն, եւ 34․8 միլիառ դրամով աւելի են 2020 թուականի համադրելի տուեալներէն», - ըսաւ ՊԵԿ նախագահը։ 
Կառավարութիւնը ընդունեցաւ դատական համակարգին մէջ դատաւորներու թիւը աւելցնելու մասին նախագիծը։ 
Ռուստամ Բադասեանի խօսքով՝ ընդհանուր առմամբ կ'աւելնայ 62 հաստիք. 
«Այս գործիքակազմին միջոցաւ նոր դատարաններու կազմաւորում մը կը նախատեսուի նոր ընթակացակարգերով, զոր պիտի բարձրացնէ հանրային վստահութիւնը դատական համակարգի նկատմամբ եւ ելեկտրոնային արդարադատութեան գործիքակազմին հետ էականօրէն կը բեռնաթափենք դատական համակարգը», - ըսաւ նախարարը։
Ըստ նախարարին՝ այս նախագծով պիտի կարենան գործերու քննութիւնը ողջամիտ ժամկէտի մէջ իրականացնել։
Կառավարութեան նիստ. պետական պիւտճէին եկամուտները գերակատարուած ենԿառավարութեան նիստը սկսաւ տնտեսական կարեւոր լուրերով։ 
Վարչապետ Նիկոլ Փաշինեանը յայտնեց, որ պետական պիւտճէին եկամուտները գերակատարուած են, առեւտրաշրջանառութիւնը էականաօրէն աճած է։
«Այսպիսով՝ առեւտուրի շրջանառութեան ծաւալը նախորդ տարուայ առաջին եռամսեակին հետ բաղդատելով աճած է աւելի քան 8 տոկոսով. 2020 թուականի մարտի հետ բաղդատած՝ 2021 թուականի առեւտուրի շրջանառութիւնը աճած է 20 տոկոսով, աւելի ճիշդ՝ թիւը, այսինքն՝ պիւտճէի հարկային եկամուտները ծրագրուածէն գերակատարուած են 22.3 միլիառ դրամով եւ առաջին եռամսեակին արդիւնքներով Ելեւմտական նախարարութիւնը կ’առաջարկէ, որ մենք պետական պիւտճէի եկամուտներուն կանխատեսումը աւելցնենք 40 միլիառ դրամով», - ըսաւ վարչապետը։
«Իրացման շրջանառութեան տարբերութիւնը 26.1 տոկոս, պարոն վարչապետ, գործարքներուն քանակը 23.8 տոկոս», - յաւելեց ՊԵԿ նախագահը։ 
Տաւուշի մարզպետ Հայկ Չոպանեանը ազատեցաւ իր պաշտօնէն, ան պիտի փոխարինէ Բարձր արհեստագիտութեանց արդիւնաբերութեան նախարար Յակոբ Արշակեանին։
«Ես կ’ուզեմ պարոն Արշակեանին շնորհակալութիւն յայտնել իր կատարած աշխատանքին համար: 
Ըստ էութեան, զերոյէն նոր նախարարութիւն մը ստեղծուած ու ձեւաւորուած է: Ատիկա բաւական բարդ աշխատանք մըն է, որ բաւական լաւ ձեւով կատարուած է: 
Ես կ’ուզեմ պարոն Չոպանեանին յաջողութիւններ մաղթել Բարձր արհեստագիտութեանց արդիւնաբերութեան նախարարի պաշտօնին վրայ», - ըսած է վարչապետը:
Փոխհատուցուած է պատերազմին մասնակցած անձանց երեխաներուն եւ ամուսիններուն առաջին կիսամեակի ուսման վարձը։ 
Կրթութեան, գիտութեան, մշակոյթի եւ մարզանքի նախարար Վահրամ Դումանեանը ըսաւ, որ ընդհանուր առմամբ՝ 205 միլիոն դրամ յատկացուած է 1.373 շահառուի։ 
«Առաջարկուող որոշմամբ՝ նախատեսուած է վճարել եւս 590 միլիոն դրամ, շահառուներուն թիւը 2.840 է։», - ըսաւ նախարարը։
Վարչապետն ընդգծեց, որ ֆինանսաւորումը կ’աւելցնեն այնքան, ինչքան որ կը պահանջուի 7.000 շահառուի ուսման վարձը փոխհատուցելու համար։
Կառավարութիւնը կը խրախուսէ եւ կ’աջակցի նաեւ գործատուներուն, որոնք 2021 թուականի մայիս 1-էն ետք աշխատանքի կ’ընդունին պատերազմին մասնակցած եւ հաշմանդամ դարձած զինծառայողները։
«Մասնաւորապէս միջոցառման շրջանակէն ներս կ’առաջարկուի աշխատանքի տեղաւորուած իւրաքանչիւր անձի համար գործատուին տրամադրել առաւելագոյնը 100 հազար դրամի չափով աջակցութիւն՝ եռամսեակի կտրուածքով, աշխատավարձէն հաշուարկուած եւ վճարուած եկամտային հարկի համար», - նշեց աշխատանքի եւ ընկերային հարցերու նախարարը։
Նիստի աւարտին Նիկոլ Փաշինեանը յիշեցուց, որ ընդունուած բոլոր նախագիծերը կը բխին նոյեմբեր 18-ին իր հրապարակած ճանապարհային քարտէսէն։
Պիտի խստացուին թագաժահրի տարածումը կանխարգելող միջոցառումները
Վարչապետ Նիկոլ Փաշինեանի գլխաւորութեամբ այսօր տեղի ունեցած է Հայաստանի Հանրապետութեան մէջ թագաժահրի տարածումը կանխարգելող աշխատանքները համակարգող յանձնաժողովի նիստը:
Իր խօսքին մէջ վարչապետ Փաշինեանը մասնաւորապէս նշած է. «Մեր այն սպասումը եւ կանխատեսումը, թէ նոր տիպի թագաժահրի համաճարակը առնուազն մէկ տարի պիտի տեւէ, ըստ էութեան արդարացան եւ կ’արդարանան, եւ հիմա ողջ աշխարհի մէջ թագաժահրը կը շարունակէ տարածուիլ: 
Նոր հանգամանքը, որ ի յայտ եկած է, պատուաստներու կիրառումն է, եւ մենք այսօր պիտի քննարկենք այս պահուն թագաժահրին առնչեալ իրավիճակը Հայաստանի մէջ եւ մեր ընելիքները, մասնաւորապէս՝ պատուաստման քաղաքականութիւնը, պատուաստներու ձեռքբերման առումով մեր պայմանաւորուածութիւնները, յետագայ քայլերը»:
Առողջապահութեան նախարարուհի Անահիտ Աւանէսեանը ներկայացուցած է Հայաստանի մէջ համաճարակային իրավիճակը՝ նշելով, որ այսօրուան դրութեամբ հաստատուած է թագաժահրային հիւանդութեան ընդհանուր 190.741 դէպք, որմէ 172.096-ը առողջացած է, 3.476-ը՝ մահացած է: 
Թագաժահրային հիւանդութեամբ այս պահուն փաստացի բուժում կը ստանայ 14.287 հիւանդ: Ընդհանուր առմամբ՝ կատարուած է 842.817 ախտորոշման քննութիւն:
Վիճակագրական տուեալները ներկայացուած են վարակի վերարտադրողութեան ցուցանիշի, դէպքայնութեան աճի, մահճակալային պահեստի զբաղուածութեան եւ առկայ հիւանդանոցային կարողութիւններուն վերաբերեալ: 
Նախարարուհին նշած է, որ յիշեալ ցուցանիշներու վերջին 7 օրուան համեմատականը մտահոգիչ է, Հայաստանի մէջ թագաժահրի համաճարակային իրավիճակը կը շարունակէ լարուած մնալ եւ վերահսկողական միջոցառումները չխստացնելու պարագային՝ անիկա պիտի վատթարանայ:
Ա. Աւանէսեանը անդրադարձած է «Covid-19»-ի դէմ պատուաստի ձեռքբերման գործընթացին, որու շրջանակէն ներս երէկ՝ մարտ 28-ին Հայաստան ներածուած է պատուաստի առաջին խմբաքանակը՝ 24 հազար դեղաչափ: 
Անիկա նախատեսուած է խոցելի խումբերու շրջանակէն ներս, կամաւորութեան սկզբունքով, թագաժահրի դէմ պատուաստելու համար: 
Ներածուած պատուաստի արդիւնաւէտութեան եւ անվտանգութեան տուեալները կը համապատասխանին Առողջապահութեան համաշխարհային կազմակերպութեան սահմանած չափանիշներուն: 
Զեկուցուած է նաեւ «Covid-19»-ի դէմ պատուաստի յաջորդ խմբաքանակներու ձեռքբերման ուղղութեամբ տարուող աշխատանքներուն մասին:
Նիստի ընթացքին քննարկուած են թագաժահրի տարածումը կանխարգելելու ուղղութեամբ առաջնահերթ ընելիքները: 
Վարչապետը առաջարկած է աշխատանքները կազմակերպել հետեւեալ ուղղութիւններով՝ պատուաստման շարունակական գործընթաց, դիմակ կրելու մակարդակի բարձրացում, վերահսկողական միջոցառումներու խստացում եւ հիւանդանոցային ներուժի յաւելում:
Այս առնչութեամբ քննարկուած են շարք մը առաջարկներ, ներառեալ՝ պատուաստներու այլ տեսակներու ձեռքբերման ուղղութեամբ: 
Արծարծուած են հանրակրթական ուսումնական հաստատութիւններէն ներս կանխարգելիչ միջոցառումներուն վերաբերող հարցեր: 
Ընդգծուած է, որ պէտք է աշխատանքներն իրականացնել թագաժահրի նախորդ ճգնաժամային շրջաններուն կիրառած սկզբունքներու եւ փորձի հիման վրայ:
Վարչապետը յանձնարարած է աշխուժացնել տեսչական ստուգումները, յատկապէս փակ տարածքներէն ներս եւ հանրային փոխադրամիջոցներուն մէջ, շարունակել հանրային լայն իրազեկումը՝ դիմակ կրելու մշակոյթը տարածելու ուղղութեամբ, եւ կեդրոնանալ պատուաստներու նոր խմբաքանակներու ձեռքբերման աշխատանքներուն վրայ:
Քալիֆորնիոյ նահանգապետը Իզապէլ Աբգարեանին նշանակած է Օրինճ շրջանի Գերագոյն դատարանի դատաւոր
Քալիֆորնիոյ նահանգապետ Քեւին Նիուսոմը յայտարարած է, որ Իզապէլ Աբգարեանը նշանակած է Օրէյնճ շրջանի Գերագոյն դատարանի դատաւոր։ 
Իզապէլ Աբգարեանը Նիուփորթ Պիչէն է։ 
Ան որպէս կոմիսար աշխատած է Օրէյնճ շրջանի Գերագոյն դատարանէն ներս:
Մինչ այդ, 2003-2020 թուականներուն ծառայած է Օրէյնճ շրջանի հանրային պաշտպանի գրասենեակէն ներս՝ իբրեւ հանրային պաշտպանի աւագ տեղակալ: 
1998-1999 թուականներուն եղած է Օրէյնճ շրջանի գործադիր վարչութեան պիւտճէի կառավարման հետազօտութեան վերլուծաբան:
Աբգարեանը դոկտորի աստիճան ստացած է Ուիթիէրի իրաւաբանական դպրոցէն:
Պէյրութի Հայկազեան համալսարան
Սփիւռքի կարեւորագոյն կրթական հաստատութիւններու շարքէն ներս իր ուրոյն տեղն ունի Պէյրութի Հայկազեան համալսարանը։ 
Եթէ որոշած էք ուսանիլ օտար երկրի մէջ, ապա այս համալսարանը, միանշանակ, լաւագոյն ընտրութիւններէն է։ 
Հայկական սփիւռքի միակ համալսարանը հիմնադրուած է 1955 թուականին՝ Ամերիկայի հայ միսիոներական ընկերակցութեան կողմէ բարերար Մեխակեանի աներոջ, Քոնիոյ Ճենանեան հիմնարկի նախկին ուսուցչապետ Արմենակ Հայկազեանի անունով։ 
Այն սկսած է գործել՝ ունենալով ընդամէնը 43 ուսանող։ 
Լիբանանի մէջ պետական ճանաչման արժանացած հայկական միակ բարձրագոյն ուսումնական հաստատութիւնն է, որու շրջանաւարտները կը ստանան պսակաւոր արուեստից կամ մասնագէտի աստիճան՝ ճանչցուելով Լիբանանի կառավարութեան, ինչպէս եւ վարժարաններու եւ համալսարաններու միջազգային ընկերակցութեան կողմէ։ 
1955-1989 թուականներուն անիկա եղած է ճեմարան, 1990-1996 թուականներուն՝ համալսարանական ճեմարան, ապա՝ համալսարան։ 
Այստեղ ուսումնառութիւնն անգլերէնով է, հայկական եւ արաբական մշակոյթներուն վերաբերող դասանիւթերը կ’աւանդուին հայերէնով եւ արաբերէնով։ 
Թէեւ համալսարանը Հայ աւետարանական հաստատութիւն է, սակայն աւելի քան 6 դաւանանքներու պատկանող շուրջ 20 ազգերու ուսանողներ կ’ուսանին այստեղ։ 
Յատկապէս 70-ականներուն համալսարանը վայելած է մեծ ժողովրդականութիւն՝ ունենալով աւելի քան 650 ուսանող։
Հայկազեան համալսարանն ունի առանձին հայագիտական գրադարան, որ ամէն տարի կը հարստացուի Հայաստանէն եւ այլ երկրներէ ձեռք բերուած հայերէն եւ օտարալեզու գիրքերով ու հրատարակութիւններով։ 
Համալսարանը կը հրատարակէ հայերէնով՝ «Հայկազեան հայագիտական հանդէսը», անգլերէնով՝ «Հայկազեան հերալտ» ուսանողական պարբերաթերթն ու «Ֆոքուս» ուսանողական տարեգիրքը։ 
Կը գործեն շարք մը ուսանողական ակումբներ ու ընկերակցութիւններ։
Տարբեր տարիներուն համալսարանը նախագահած են  Ճոն Մարգարեանը, Ճիլպերթ Պիլեզիքեանը, Վեռն Ֆլոթչերը, Ժան Խանճեանը եւ Փօլ Հայտոսթեանը 2002 թուականէն առ այսօր։
Յատկանշական է Հայկազեան համալսարանի համագործակցութիւնը Երեւանի պետական համալսարանի հետ: 
2009 թուականին երկու համալսարաններուն միջեւ ստորագրուած է գործակցութեան համաձայնագիր։
Մինչ օրս Հայկազեան համալսարանի շրջանաւարտներէն շատեր կարեւոր պաշտօններ կը ստանձնեն եւ անփոխարինելի դերակատարութիւն ունին սփիւռքահայ տարբեր կառոյցներէն ներս:
«Հայաստան» համահայկական հիմնադրամը հերքած է 8 միլիոն տոլար իւրացնելու մասին լուրերը
«Հայաստան» համահայկական հիմնադրամը Ֆէյսպուքեան գրառումով մը արձագանգած է հիմնադրամին վերաբերեալ կեղծ լուրերուն. 
«Հայաստան» համահայկական հիմնադրամին մասին վարկաբեկիչ ապատեղեկատուական արշաւը կը շարունակուի, ուստի հարկ կը համարենք անգամ մը եւս յորդորել՝ չհաւատալու մամլոյ մէջ շրջանառուող, Հիմնադրամին բարի համբաւը խաթարող ապատեղեկատուական նիւթերուն: 
Մասնաւորապէս,  մամլոյ մէջ տարածուած տեղեկատուութիւնը, թէ միջազգային հաշուեքննութիւնը չէ հաստատած Ելեւմտական նախարարութեան կողմէ Հիմնադրամ ներկայացուած ծախսերը, անհեթեթութիւն է եւ ապատեղեկատուութիւն, քանի որ միջազգային հաշուեքննութիւնը դեռեւս ընթացքի մէջ է եւ չէ աւարտած: 
Տարածուած միւս պնդումն առ այն, որ Հիմնադրամէն 8 միլիոն տոլարը կանխիկացուած եւ իւրացուած է, եւս կեղծ տեղեկատուութիւն է: 
Համահայկական հիմնադրամը կը շարունակէ իր գործունէութիւնը յանուն Հայաստանի, Արցախի եւ Սփիւռքի բարօրութեան:
Նշենք նաեւ, որ այսօր տեղի պիտի ունենայ «Հայաստան» համահայկական հիմնադրամի հոգաբարձուներու խորհուրդին առցանց նիստը, ուր պիտի քննարկուին ընթացիկ հարցեր, պիտի ընդունուին որոշումներ: 
Նիստի արդիւնքներուն մասին Հիմնադրամին մամլոյ ծառայութիւնը հանդէս պիտի գայ ամփոփիչ հաղորդագրութեամբ մը», - ըսուած է յայտարարութեան մէջ:
Անոր հետ կը վարուին այնպէս, ինչպէս Սատտամ Հուսէյնին. Սերժ Թանկեանը
Ռոք երաժիշտ, «System of a Down» խումբի մենակատար Սերժ Թանկեանը լրատուական դաշտէն ներս կը շարունակէ աշխոյժ մնալ եւ իր հետեւորդներուն լսելի դարձնել իրականութիւնը:
Այս անգամ Սերժ Թանկեանը «Instagram»-ի իր էջին վրայ կարճ գրառումով մը անդրադարձած է Պաքուի մէջ Արցախեան պատերազմին նուիրուած «պուրակին» բացման ընթացքին Ազրպէյճանի նախագահին հնչեցուցած յայտարարութիւններուն՝ կից գրելով՝ «Ժամանակի ընթացքին անոր հետ կը վարուին այնպէս, ինչպէս Սատտամ Հուսէյնին»։
Գրառման կից տեսանիւթին մէջ ներկայացուած է, թէ «թանգարանէն ներս» ի՛նչ լուսանկարներ կան, պատերազմի շրջանին գործածուած ի՛նչ իրեր, զէնք եւ զինամթերք ցուցադրուած են:
Ասիկա մարդկային իրաւունքի ոտնահարում է, քանի որ այստեղ ներառուած են հայ վիրաւոր զինուորներու մարմիններու լուսանկարներ, սպանուած հայերու գլխարկներ եւ հագուստ, խեղաթիւրուած մարմիններ:
Մահացած է Արցախի հերոս Արկադի Տէր-Թադէոսեանը
Մարտ 31-ին 81 տարեկան հասակին մահացած է Արցախի հերոս, աւագ զօրապետ Արկադի Տէր-Թադէոսեանը (Քոմանտոս): 
Այս մասին «Արմէնփրէս»-ին յայտնեցին «Էրեբունի» բժշկական կեդրոնէն:
Արկադի Տէր Թադէոսեանը ծնած է 1939 թուականի մայիս 22-ին Վրացական ԽՍՀ մայրաքաղաք Թիֆլիսի մէջ: 
Տէր-Թադէոսեանը աւարտած է Պաքուի զինուորական ուսումնարանը, այնուհետեւ՝ Լենինկրատի փոխադրամիջոցներու եւ թիկունքի ռազմական ակադեմիան։ 
1988 թուականին միացած է Արցախի ազատագրման պայքարին եւ աշխոյժ մասնակցութիւն ունեցած է կամաւորականներու զինուորական մարզումի գործին մէջ։ 
1990 թուականին դարձած է «Սասունցի Դաւիթ» կամաւորական ջոկատի անդամ։ 
1991 թուականին նշանակուած է ՀՀ պաշտպանութեան կոմիտէի արտազինուորական պատրաստութեան բաժնի պետ։ 
1991 թուականի հոկտեմբեր 30-ին Արցախի նորաստեղծ ինքնապաշտպանական ուժերը Տէր-Թադէոսեանի հրամանատարութեամբ իրականացուած ռազմական գործողութեան շնորհիւ ազատագրեցին ռազմավարական մեծ կարեւորութիւն ունեցող Հադրութի շրջանի Տող գիւղը։ 
1992 թուականի մայիսին աշխոյժ մասնակցութիւն ունեցած է Շուշի քաղաքի ազատագրման ռազմական գործողութեան նախապատրաստման աշխատանքներին:
Մեծի Տանն Կիլիկիոյ Արամ Առաջին կաթողիկոսը ընդունեցաւ Լիբանանի մէջ Հայաստանի դեսպան Վահագն Աթաբէկեանը։ 
Հանդիպման ընթացքին քննարկուեցան Հայաստանի եւ Լիբանանի ներկայիս կացութեան առնչուող հարցեր։ 
Այս մասին «Արմէնփրէս»-ին տեղեկացուցած են Մեծի Տանն Կիլիկիոյ կաթողիկոսութենէն։
«Երեքշաբթի, 6 սեպտեմբեր 2022-ին, Պիքֆայայի Սուրբ Աստուածածին վանքին մէջ, Ն.Ս.Օ.Տ.Տ. Արամ Առաջին Վեհափառ Հայրապետը ընդունեց այցելութիւնը Լիբանանի մօտ Հայաստանի դեսպան Վահագն Աթաբէկեանի: 
Հանդիպումը առիթ հանդիսացաւ արծարծելու Հայաստանի ու Լիբանանի այժմու կացութեան առնչուած հարցեր»,- ըսուած է հաղորդագրութեան մէջ:
Ինչպէ՞ս լիբանանահայ գործարարը հաստատուեցաւ հայրենիքի մէջ եւ գործարարութիւն հիմնեցԳործարար Յովհաննէս Մխճեանը Արցախեան վերջին պատերազմէն առաջ, կարճ ժամանակով, Հայաստան այցելած էր։ 
Պատերազմի աւարտէն ետք ծրագիրները փոխուեցան, իսկ անցեալին ունեցած գաղափարներուն շուրջ հարցերը շատցան՝ ի՞նչ ընել, ինչէ՞ն սկսիլ եւ ո՞ւր.
«Այս ամէնուն լաւագոյն պատասխանը՝ հայրենիքի մէջ: 
Մեր հայրենիքը կերտել եւ զօրացնել», - ըսաւ ան։
Յովհաննէսը ապրած է տարբեր երկրներու մէջ. ծնած է Լիբանան, մեծցած է Կոստանդնուպոլսոյ մէջ, ուսանած է Ամերիկայի եւ Բրիտանիոյ մէջ։ 
2016-ի Ապրիլեան պատերազմէն ետք Հայաստանի մէջ բնակարան մը գնած էր, որպէսզի յաճախ այցելէ հայրենիք։ 
Արցախեան 44-օրեայ պատերազմէն ետք ալ որոշեց իր ներդրումը ունենալ եւ ծրագիրները իրականացնել Հայաստանի մէջ.
«Իմ նպատակս հողատարածքներ գնելն էր եւ ամերիկեան յարմարաւէտութեամբ շինելը. միջերկրական գոյներով, ձեւաւորմամբ եւ առնուազն 80 տոկոս հայկական հումքերով ստանալ գեղեցիկ բնակարաններ»։
Բնակարանները Երեւանի եւ տարբեր մարզերու մէջ կը գտնուին: 
Ատոնք սփիւռքահայերուն համար են, որպէսզի վերադառնան Հայաստան, գնեն եւ ապրին այստեղ, ինչպէս ինք ըրած է։ 
Հիմա ալ Երեւանի մէջ ճաշարան մը ունի, ուր ասիական խոհանոցի տարբեր ուտեստներ կը մատուցեն: 
Որոշած են Ճաշարանը «Ճանֆօ» անուանել:
«Ճան»-ը մեր գիտցած «ճան-ճիկեար»-ի գաղափարն է, որ առանց ատոր հայկականութիւնը չի կրնար գոյատեւել, կամ համը տալ մեր յաճախորդներուն, «ֆօ»-ն ալ վիեթնամական ապուրի տեսակ մը կը ներկայացնէ, որ տարածուած է աշխարհի շուրջ»։
Յովհաննէս Մխճեանը հիմա նաեւ կ'ուզէ Լիբանանի մէջ ունեցած իր գործարարութիւնը տեղափոխել այստեղ։ 
Արդէն յարմարուած է Հայաստանի մէջ։ 
Հայրենիքէն հեռու ապրող հայերուն ալ կոչ կ'ուղղէ՝ նախ իրենք-իրենց հարցնեն՝ ի՞նչ կրնան ընել Հայաստանին վիճակը բարելաւելու համար, ետքն ալ՝ միասին աշխատին եւ ներդրում ունենան հայրենիքի մէջ։
Ինչպէ՞ս կը տօնեն Սուրբ Զատիկը սուրիահայ հայրենադարձները Սուրիահայ հայրենադարձներու տան մէջ Սուրբ Զատիկի նախապատրաստութիւնն է։ 
Քրիստոսի հրաշափառ յարութեան տօնին Լէփէճեաններուն տան մէջ յատուկ կը պատրաստուին։ 
Օրը կը սկսին սեղանին վրայ դրուող ամենակարեւոր տարով՝ հաւկիթը ներկելով։ 
Կարմիրը գերակշիռ գոյնն է։   
«Շատ տարբեր գոյներով կը ներկենք, որ սիրուն ըլլայ», - կ'ըսէ Ցոլինը։
«Մէկ կողմը՝ կապոյտ, այստեղ՝ դեղին, յետոյ, երբ կը բացուին թաշկինակին ծալքերը, հաւկիթին շատ գեղեցիկ տեսք կու տան», - կ'ըսէ Բեկի Լէփէճեանը։
Ու մինչեւ երեխաները հաւկիթը ներկեն, տան տիկինը կ'անցնի սեղանը պատրաստելուն։ 
Բեկի Լէփէճեանը մասնագիտութեամբ ձեւաբան է, տօնական միջոցառումներն ալ իրեն համար աշխատանքային են։ 
Սուրբ Զատիկի տօնը մասնագիտական կարողութիւնները գործի դնելու լաւ առիթ մըն է։ 
«Օրինակ՝ տեսէք, այսպիսի սիրուն բան մը պատրաստած եմ, որպէսզի երեխաները գան, ուրախանան, հիւրասիրեմ, որպէսզի միայն հաւկիթ չհիւրասիրեմ։ 
Մէկ խօսքով՝ երեխաներուն համար կ'ընեմ։ 
Օրինակ՝ ասիկա սովորական պանիրով խմորեղէն է, բայց զայն գունաւորած եմ, որպէսզի երեխաները ուրախանան։ 
Զատիկ է, տօն է, այս գոյները կը բարձրացնեն մարդոց տրամադրութիւնը», - կ'ըսէ Բեկի Լէփէճեանը։ 
Սուրիոյ մէջ թէ Հայաստանի, հայրենադարձները տօնը կը նշեն նոյնութեամբ։ 
Հաւկիթէն զատ, սեղանին վրայ կը դրուի նաեւ քաղցրեղէն։ 
Տան տիկինը ամէն անգամ հիւրերուն կը զարմացնէ իր նախընտրութիւններով։ 
Կ'ըսէ՝ Հայաստանի մէջ կը սիրեն, որ սեղանը լի ըլլայ, իրենց մօտ հակառակն է։ 
«Որ դուք կ'ըսէք չամիչով փիլաւ, մենք չունինք ատիկա։ 
Այսինքն` այո, կ'ընէին հին ատեն, բայց այստեղ շատ-շատ տարածուած է այդ աւանդոյթը։ 
Ինծի համար, ճիշտն ըսած, շատ դուրեկան է, մենք ալ չամիչով փիլաւ սկսած ենք պատրաստել», - կ'ըսէ Բեկի Լէփէճեանը։ 
Երբ ամէն ինչ պատրաստ ըլլայ, ընտանեօք կը հաւաքուին սեղանին շուրջը։ 
Հաւկիթին ներկն ալ չորցած է ու արդէն կարելի է սկսիլ խաղը։
Ինչպէ՞ս ընտելանալ հայաստանեան կեանքին. հայրենադարձ լիբանանահայերուն ներկայացուած են զիրենք յուզող հարցերուն պարզաբանումները
Սփիւռքի գործոց գլխաւոր յանձնակատարին գրասենեակը հանդիպում մը կազմակերպած էր մօտ 100 հայրենադարձ լիբանանահայերու հետ՝ «Լիբանանահայեր. ընտելացման հարցեր» խորագրով: 
Հանդիպման մասնակցած էր Կարապետ Գաբրիէլեանը, որ Հայաստան վերադարձած է ամիսներ առաջ։ 
Ան պատմած է, որ այստեղ քաղաքացիութիւն ստանալէ ետք որոշ ընկերային խնդիրներու բախած է.
«Ես եւ ընտանիքիս միւս անդամները տակաւին աշխատանք չունինք։ 
Ես 65 տարեկան եմ, ոսկերչութեան արհեստ վարժուած եմ, բայց Պէյրութի մէջ թերթ կը վաճառէի, այստեղ տակաւին աշխատանք չեմ գտած», - «Հայերն այսօրի» հետ զրոյցի ընթացքին ըսած է ան։
Լիբանանահայ Անի Ազնաւուրեանը եւս նոյն խնդրին բախած է հայրենիքին մէջ։ 
Անին Պէյրութի պայթումէն ետք Հայաստան վերադարձած է։ 
Ան հանդիպման եկած էր իրեն յուզող հարցերով՝ բնակութեան վարձի, աշխատանք գտնելու վերաբերեալ.
«Աշխատանք գտնելու հարցին մէջ շատ կը դժուարանանք։ 
Շատ տեղեր կը դիմենք, յաճախ կ՚ըսեն՝ ռուսերէն գիտէ՞ք, եթէ ոչ, չենք կրնար ընդունիլ ձեզ։ 
Այս հանդիպման եկած ենք, որ առաջարկներ լսենք, հասկնանք՝ ինչպէ՞ս լուծում գտնենք այս դժուարութիւններուն։ 
Յոյս ունինք, որ Հայաստանի մէջ ամէն ինչ լաւ պիտի ըլլայ եւ մենք ալ պիտի կարենանք ապրիլ այստեղ», - ըսած է ան։
Ինչպէ՞ս աշխատանք գտնել Հայաստանի մէջ, ընկերային աջակցութիւն ստանալ կամ վարորդական իրաւունք ձեռք բերել. այս եւ այլ հարցերը պարզաբանեց Հայրենադարձութեան եւ ընտելացման հարցերու համակարգող Յովհաննէս Ալեքսանեանը.
«Աշխատանքի դաշտը ամէնէն դժուարն է, որուն կը բախի թէ՛ Հայաստանցին, թէ՛ հայրենադարձը։ 
Շատ յաճախ պէտք է մտնել պետական կառոյցներուն կայքերը, բազմաթիւ թափուր աշխատատեղեր կան, նախարարութիւնները յայտարարութիւններ կը տարածեն, պէտք է դիմել եւ մասնակցիլ համապաստախան մրցոյթին», - հանդիպման ընթացքին նշեց Ալեքսանեանը։
Հանդիպման վերջաւորութեան տեղի ունեցաւ հարցուպատասխան։ 
Հայրենադարձներուն բարձրացուցած խնդիրները նաեւ պիտի քննարկուին պետական տարբեր մարմիններու հետ եւ համապատասխան լուծումներ առաջարկուին։
Ինչպէ՞ս գործարարութիւն սկսիլ Հայաստանի մէջ. «Ներդրումներու աջակցման կեդրոն» հիմնադրամը խորհրդատուութիւն կու տայ ներդրողներունԻնչպէ՞ս ներդրում կատարել Հայաստանի մէջ, ո՞ւր դիմել եւ ի՞նչ խորհրդատուութիւն ստանալ։ 
Բոլոր հարցերուն պատասխանները կրնաք ստանալ «Ներդրումներու աջակցման կեդրոն» հիմնադրամէն։ 
Մէկ պատուհանի սկզբունքով աշխատող հիմնադրամը կ’օգնէ սկսնակ եւ գործող ընկերութիւններուն՝ գործարարութիւն սկսելու եւ զայն զարգացնելու մէջ։
«Ներդրումներու աջակցման կեդրոնը» ստեղծուած է 2020 թուի սկիզբը, նպատակն է՝ սպասարկել օտարերկրեայ եւ տեղական գործարարութիւնները, ներդրողներուն, այսինքն՝ քալել իրենց հետ ողջ ճանապարհը, մեզի դիմելու առաջին պահէն մինչեւ իրենք սկսին Հայաստանի մէջ ծաւալել իրենց գործունէութիւնը, որ իր մէջ կը ներառէ յետներդրումային սպասարկում։ 
Նաեւ մենք ունինք գործիքակազմ, որ կ’ենթադրէ օտարերկրեայ ներդրողներու ներգրաւումը նախաձեռնողական ձեւով,- ըսաւ «Ներդրումներու աջակցման կեդրոն» հիմնադրամի գլխաւոր տնօրէն Լեւոն Օհանէսեանը,- Կ’ուզէի շեշտել, որ ատիկա բացառապէս անվճար ծառայութիւն մըն է մեր կողմէն, եւ ինչպէս շեշտեցի՝ մենք ունինք յետներդրումային սպասարկում։ 
Պարտադիր չէ, որ մեզի դիմեն, որ մենք զբաղինք այդ սպասարկմամբ, մենք ունենալու ենք «aftercare» արտադրանքը, երբ արդէն առկայ օտարերկրեայ ներդրողներուն մենք պիտի այցելելենք, զանգահարենք, եւ պարտադիր չէ, որ անոնք ունենան որեւէ խնդիր։ 
Մեր ուշադրութեան կեդրոնին պիտի ըլլայ, մեր անձնակազմը պիտի կցէ համապատասխան «account manager»-ներ, որոնք կը զբաղին նոյնինքն ներդրողներով։
Այս կեդրոնը առաջին կապն է օտարերկրեայ եւ սփիւռքահայ ներդրողներուն համար։ 
Անոնք առաջին ձեռքէ կրնան խորհրդատուութիւն ստանալ Հայաստանի ներդրումային միջավայրի եւ գործարարական հնարաւորութիւններուն մասին։
«Կը կարծեմ, որ ստեղծուած իրավիճակին մէջ անհրաժեշտ է տեղաշարժել հայկական սփիւռքի ողջ արհեստավարժ ներոյժը՝ ի նպաստ Հայաստանի տնտեսութեան զարգացման։ 
Կը կարծեմ՝ սփիւռքի յայտնի գործարարները եւ մասնագէտները կամաւորութեան սկզբունքով կրնան նշանակուիլ որպէս ՆԱԿ-ի ներկայացուցիչներ օտար երկրներու մէջ՝ հանդիսանալով կապող օղակ մեր կեդրոնի եւ տուեալ երկրի գործարար համայնքի ներկայացուցիչներուն միջեւ», - ըսաւ «Ներդրումներու աջակցման կեդրոն» հիմնադրամի առեւտրատնտեսական կապերու անձնակազմի ղեկավար Ալինա Եղիազարեանը։
«Ներդրումներու աջակցման կեդրոն» հիմնադրամը հրապարակած է ներդրումային մարզային քարտէս, ուր կրնաք տեսնել՝ ո՛ր մարզին մէջ, ո՛ր ոլորտը աւելի բարենպաստ է ներդրումներու համար։
«Ներդրումներու աջակցման կեդրոն» հիմնադրամի ներդրողներու աջակցման եւ յետներդրումային սպասարկման անձնակազմը մէկ պատուհանի սկզբունքի շրջանակներէն ներս կ’իրականացնէ տեղական, ինչպէս նաեւ օտարերկրեայ դրամագլուխի մասնակցութեամբ ընկերութիւններու ներդրումներուն սպասարկումը եւ ուղեկցումը։ 
Կ’աշխատինք բոլոր պետական կառոյցներուն հետ, մենք կամուրջ կը հանդիսանանք ներդրողի եւ պետութեան միջեւ, որպէսզի ներդրումը սահուն մեկնարկով իրականացուի, ինչպէս նաեւ խնդիրներու վերհանում կ’իրականացնենք, որոնք կը յառաջանան նոյնինքն ներդրումային ծրագրի իրականացման ընթացքին եւ կը փորձենք այդ խնդիրներուն համար լուծումներ գտնել եւ տրամադրել։ 
Ներդրումային ծրագիրները կ’իրականացուին հիմնականին մէջ գիւղատնտեսութեան, սնունդի արդիւնաբերութեան, զբօսաշրջութեան, կառուցապատման, արդիւնաբերութեան ոլորտներէն ներս: 
Սփիւռքահայ ներդրողներ ունինք, որոնք կը ցանկան իրենց ներդրումները իրականացնել Հայաստանի մէջ՝ այս նշուած ոլորտներուն շրջանակներէն ներս,- ըսաւ «Ներդրումներու աջակցման կեդրոն» հիմնադրամի Ներդրումներու աջակցման յետներդրումային սպասարկման անձնակազմի ղեկավար Գոհար Գալեանը։
Ներդրողին աւելի մօտ ըլլալու եւ աւելի արագ խորհրդատուութիւն տալու համար «Ներդրումներու աջակցման կեդրոնը» երեւանի  եւ մարզերուն մէջ գրասենեակներ ունի։ 
Կեդրոնը այժմ վերապիտակաւորման փուլի մէջ է եւ շուտով կը ներկայանայ որպէս «Ինթերփրայզ Արմենիա»։
ԻնչպԷ՞ս տօնած են Տեառնընդառաջը սփիւռքի մէջ
Տեառնընդառաջ, Տրնդեզ, Տանդառեջ եւ այլ բազմաթիւ անուններով հայերուն յայտնի այս տօնը Հայ առաքելական եկեղեցին ամէն տարի կը տօնէ փետրուար 13-ին։ 
Տեառնընդառաջը կը տօնեն ինչպէս Հայաստանի եկեղեցիներէն ներս, այնպէս ալ սփիւռքի հայ համայնքներէն ներս։
Հալէպի «Քարէն Եփփէ» ազգային ճեմարանէն ներս Տեառնընդառաջը տօնած են ազգային պարերով եւ երգերով։ 
Ճեմարանի անդամները բակէն ներս խարոյկ վառած են եւ անոր շուրջը մասնակիցներուն բացատրած են տօնին հեթանոսական ու քրիստոնէական իմաստն ու օրուան խորհուրդը։
Մոսկովի Հայ առաքելական եկեղեցին եւս տօնած է Յիսուսը տաճարին ընծայաբերելու օրը։ 
Սուրբ Պայծառակերպութիւն եկեղեցւոյ բակէն ներս հոգեւորականները վառած են տօնական խարոյկը՝ իբրեւ Քրիստոսի լոյսի խորհրդանիշ։ 
Մոսկովի ցուրտ եւ ձիւնախառն եղանակը նոյնիսկ չէ խանգարած քաղաքացիները՝ միանալու եկեղեցւոյ կազմակերպած տօնակատարութեան։
Արաբական Միացեալ Էմիրութեանց եւ Քաթարի Հայոց թեմի եկեղեցիներէն ներս Տեառնընդառաջը տօնած են յստակ խորհուրդով՝ խաղաղութիւնը պէտք է փնտռել Քրիստոսի մէջ եւ ըլլալ աւանդապահ։ 
Օրուան խորհուրդը ներկայացուած է նաեւ Շարժայի Սուրբ Գրիգոր Լուսաւորիչ եկեղեցւոյ արարողութեան ընթացքին՝ թեմի առաջնորդ գերաշնորհ տէր Մեսրոպ եպիսկոպոս Սարգիսեանի գլխաւորութեամբ։
Քուէթի ազգային առաջնորդարանը Տեառնընդառաջի տօնական արարողութիւնն իրականացուցած է Սուրբ Վարդանանց եկեղեցիէն ներս։ 
Եկեղեցւոյ անդամները թափօրով դուրս բերած են Քրիստոսի լոյսը խորհրդանշող ճրագը, որմով ալ եկեղեցւոյ բակէն ներս վառած են աւանդական խարոյկը։
Հրայր Յովակիմեանը առաջին հայ բժիշկն է, որ ազգային հերոսի կոչում ստացած էՆախ անյարմար զգացած է, յետոյ ամչցած ու յուզուած է. Հրայր Յովակիմեանը առաջին հայ բժիշկն է, որ ազգային հերոսի կոչում ստացած է։ 
90-ականներուն անոր գլխաւորութեամբ Հայաստանի մէջ առաջին անգամ ըլլալով սկսան սրտի բարդ վիրահատութիւններ իրականացնել։ 
«Անկախութենէն ետք, երբ այցելեցի Հայաստան, գաղափարն այն էր, որ երեխաներուն Հայաստանէն տանինք Ամերիկա, որպէսզի վիրահատենք։ 
Երբ տեսայ, որ վիրահատութեան կարիք բազմաթիւ երեխաներ ունին, մտածեցի, որ անձամբ ես պէտք է իրականացնեմ այդ ծրագիրը», - «Հայերն այսօրի» հետ զրոյցի ընթացքին ըսաւ Հրայր Յովակիմեանը։ 
Նպատակն իրականութիւն դարձնելու համար Հրայր Յովակիմեանը որոշեց «Նորք-Մարաշի» հիւանդանոցէն ներս բանալ սրտանօթային վիրաբուժութեան ծառայութիւն։ 
Անիկա պէտք է համալրուած ըլլար նոր սարքերով, մեթոտներով եւ մօտեցումներով։ 
Գործն աւարտին հասցուց գործընկերներու հետ, որոնց Հրայր Յովակիմեանը խենթեր կ᾽անուանէ։ 
«Անոր ամենակարեւոր բաղադրիչը նաեւ այն էր, որ 6-7 «խենթերու» հետ ծանօթացայ։ 
Անոնք իմ գործընկերներս էին, որոնք ինծի պէս կ᾽երազէին այդ վիրահատութիւններն իրականացնել Հայաստանի մէջ, հակառակ անոր, որ  դժուար տարիներ էին», - նշեց ան։  
Հրայր Յովակիմեանը կը բնակի Միացեալ Նահանգներու մէջ, Փորթլանտի հիւանդանոցէն ներս յառաջատար սրտային վիրաբոյժ է։ 
Հայրենիքին հետ կապը կը պահէ։ 
Բժիշկն ամէն տարի կու գայ Հայաստան ու սրտի բարդ վիրահատութիւններ կ᾽իրականացնէ։
«Անհրաժեշտ է սիրել քու մասնագիտութիւնդ թէ՛ գիտարուեստական մասով, թէ՛ հասարակական։ 
Հիւանդին, անոր հարազատներուն հետ հաղորդակցիլ, լաւն ու վատն ըսել», - եզրափակեց բժիշկը։ 
Ազգային հերոս բժիշկը աշխարհի 10 լաւագոյն սրտային վիրաբոյժներէն մէկն է։ 
Հրայր Յովակիմեանը կը ծրագրէ այս տարի գալ Հայաստան եւ գուցէ երկար ժամանակով մնալ հայրենիքին մէջ։
Համոզուած եմ՝ Ոստիկանութիւնը կը կարենայ ապահովել քաղաքացիներուն ազատ ընտրելու իրաւունքը. վարչապետը շնորհաւորած է ոստիկաններուն մասնագիտական օրուան առթիւ
Վարչապետ Նիկոլ Փաշինեանը Ոստիկանութեան օրուան առթիւ մասնակցած է հրաւիրուած խորհուրդի նիստին: 
Մինչ նիստը՝ կառավարութեան ղեկավարը ծաղիկներ խոնարհած է Ոստիկանութեան շէնքի բակին մէջ տեղադրուած յուշատախտակին՝ յարգանքի տուրք մատուցելով յանուն Հայրենիքի իրենց կեանքը զոհած բոլոր ոստիկաններու յիշատակին:
Խորհուրդի նիստի ընթացքին վարչապետը ընդգծած է, որ արդէն աւելի քան մէկ տարի ոստիկանութիւնը կ’աշխատի, մեղմ ըսած, գերծանրաբեռնուած. համաճարակ, պատերազմ եւ ներքաղաքական խնդիրներ։
«Մենք կրցանք երթալ ճանապարհով մը, որ մեզի հնարաւորութիւն տուաւ եւ հնարաւորութիւն կու տայ ոչ թէ ատելութեան մթնոլորտ սահմանել, ոչ թէ թշնամութեան մթնոլորտ սահմանել, այլ որ մենք իսկապէս համախմբենք Հայաստանի Հանրապետութեան ժողովուրդը, Արցախի ժողովուրդը, հայ ժողովուրդը մեր պետականութեան, օրինականութեան, իրաւակարգին շուրջ», - ըսաւ վարչապետը։
Նիկոլ Փաշինեանն ըսաւ, որ յառաջիկային, ի հարկէ, շատ կարեւոր ընելիքներ կան. Կը սպասուին արտահերթ խորհրդարանական ընտրութիւններ։ 
Վարչապետը յոյս յայտնած է, որ իրաւապահ մարմինները, Ոստիկանութիւնը կը կարենան ապահովել իրաւակարգը, օրինականութիւնը, Հայաստանի քաղաքացիներուն ազատ ընտրելու իրաւունքը:
«Կ՚ուզեմ կրկին արձանագրել, որ այս ընթացքին, սկսած՝ 2018 թուէն, իրաւապահ մարմիններուն, ներառեալ՝ Ոստիկանութեան հետ իմ բոլոր շփումներուս մէջ ե՛ւ դռնբաց, ե՛ւ դռնփակ, խնդիրը, որ առաջադրուած է՝ եղած է հետեւեալը. ապահովել ընտրութիւններուն օրինական ընթացքը, ապահովել Հայաստանի Հանրապետութեան քաղաքացիներուն կամքի ազատ արտայայտութեան համար բոլոր անհրաժեշտ պայմանները, բացառել բոլոր ընտրակաշառքներու եւ ընտրողներու կամքին վրայ ապօրինի ներազդեցութեան որեւէ հնարաւորութիւն: 
Եւ ես համոզուած եմ, որ մենք միասին այդ խնդիրը կը կարենանք լուծել», - ըսաւ վարչապետը։
Վարչապետը ոստիկաններուն շնորհակալութիւն յայտնած է ծառայութեան համար: 
Այնուհետեւ խորհուրդի նիստի ընթացքին զեկուցուած է 2020 թուին Ոստիկանութեան իրականացուցած աշխատանքներուն արդիւնքներն ու իրաւակարգի ապահովման միտուած միջոցառումներուն հաշուետուութիւնը։
Շատ ուրախ եմ, որ Ազրպէյճանի մէջ պահուող հայ գերիներուն հարցը լուծելու առումով տարընթերցումներ չունինք. Փաշինեանը՝ Փութինի հետ հանդիպումի ընթացքին
Հայաստանի Հանրապետութեան վարչապետ Նիկոլ Փաշինեանը ընդգծեց, որ Ազրպէյճանի մէջ պահուող հայ գերիներուն հարցը լուծելու առումով Հայաստանի ու Ռուսիոյ ղեկավարներուն միջեւ տարընթերցումներ չկան: 
«Կը ցանկամ ընդգծել Ձեր ներդրման կարեւորութիւնը մեր տարածաշրջանին մէջ իրավիճակի կայունացման գործին մէջ, յատկապէս պատերազմէն ետք:  
Կը ցանկամ ընդգծել, որ այս շրջածիրէն ներս կայ շատ կարեւոր հարց մը, որ մինչ այս պահուն լուծուած չէ: 
Խօսքը ռազմագերիներու, պատանդներու եւ այլ պահուող անձանց հարցին մասին է: 
Ինչպէս մենք ոչ մէկ անգամ քննարկած ենք, համաձայն նոյեմբեր 9-ի յայտարարութեան՝ բոլոր պատանդները, ռազմագերիները եւ պահուող այլ անձինք պէտք է վերադառնան հայրենիք: 
Ցաւօք, մենք տակաւին պահուող անձինք ունինք Ազրպէյճանի մէջ: 
Ես շատ ուրախ եմ, որ այս խնդիրը լուծելու հարցին մէջ մենք տարընթերցումներ չունինք»,- ըսաւ Փաշինեանը:
«Ուժերուս ներածին չափով ամէն ինչ ըրի». ծանրորդ Տաթեւ Յակոբեանը՝ արծաթեայ շքանշանակիր
Երեւանի մէջ ընթացող ծանրամարտի Եւրոպայի ախոյեանութեան ընթացքին, Տաթեւ Յակոբեանը, պոկում վարժութեան մէջ 104 քկ ծանրութիւն բարձրացնելով՝ նուաճեց փոքր արծաթեայ շքանշան։
“Այս պահու դրութեամբ այսքանը կրնայի բարձրացնել: 
Կարելի է ըսել՝ ուժերուս ներածին չափով ամէն ինչ ըրի: 
Յամենայնդէպս, գոհ եմ արդիւնքէս”, - ըսաւ ծանրորդը լրագրողներուն հետ զրոյցին ընթացքին: 
Այս ախոյեանութեան ընթացքին, ոսկեայ շքանշան նուաճեց Ֆրանսայի ներկայացուցիչը: 
Տաթեւի խօսքով՝ Ֆրանսացի մասնակիցին հասնիլ կարելի չէր այս պահու դրութեամբ:
«Յամենայնդէպս, անկարելի բան չկայ: 
Ամէն պարագայի, տակաւին ասպարէզի մէջ եմ, հեռանալու միտք չունիմ», - վստահեցուց հայ ծանրորդը: 
Տաթեւ Յակոբեանը պատմեց, որ համակիրները շատ լաւ դիմաւորած են զինք: Ըստ անոր, հայրենի հողը ուժ կու տայ իրենց:
«Ամէն ինչ պիտի ընեմ, որ միւս մրցաշարքերուն աւելի լաւ արդիւնքներ արձանագրեմ». պատանի ծանրորդ Էմմա Պօղոսեան
Երեւանի մէջ ընթացող ծանրամարտի Եւրոպայի ախոյեանութեան ընթացքին, պայքարի մէջ մտան 76 քկ կշռող կանայք: 
Հայաստանի երիտասարդական ազգային խումբի անդամ Էմմա Պօղոսեանը պոկում վարժութեան մէջ երկու յաջող մօտեցում ունեցաւ` 93 քկ եւ 96 քկ: 
Հրում վարժութեան ժամանակ, Պօղոսեանը գլուխէն վեր պահեց 116 եւ 121 քկ կշռող ծանրաձողերը: 
Երկամարտին, Պօղոսեանը արձանագրեց 217 քկ եւ գրաւեց 5-րդ դիրքը: 
«Հարկաւ, աւելի շատ բարձրացուցած եմ: 
Այդքան էլ գոհ չեմ արդիւնքներէս: 
Ամէն ինչ պիտի ընեմ, որ միւս մրցաշարքերուն աւելի լաւ արդիւնքներ արձանագրեմ»,-  ըսաւ Էմման:
Պատանի ծանրորդը նկատել տուաւ, որ վստահութեան պակաս ունէր: 
Անոր խօսքով՝ Ալպանիոյ մէջ տեղի ունեցած մրցաշարքէն ետք, ան լաւապէս չէ ապաքինած:
16-ամեայ ծանրորդը ընդգծեց, որ եթէ նոյն ծանրութիւնները բարձրաձնէր, ապա երեւանեան մրցաշարքին կրնար գրաւել երրորդ դիրքը:
Եթէ Թուրքիոյ ուղարկած ահաբեկիչները մտնեն Արցախ եւ Հայաստան, վաղը անոնք կը յայտնուին Եւրոպայի մէջՓարիզի փոխքաղաքապետ Անոյշ Թորանեանն այցելած է Հայաստան՝ իր աջակցութիւնը յայտնելու հայ ժողովուրդին։ 
Անոր հետ Հայաստան ժամանած են միջազգային քաղաքական, հասարակական գործիչներ, լրագրողներ։ 
«Հայերն այսօրի» հետ զրոյցի ընթացքին փոխքաղաքապետը յայտնեց, որ պատուիրակութեան նպատակն է արձանագրել, որ Հայաստանի մէջ մարդասիրական ճգնաժամ կայ։
«Էջմիածնի, Երեւանի եւ Գորիսի մէջ հանդիպեցանք տեղահանուած ընտանիքներու հետ, հանդիպեցանք նաեւ Ամենայն Հայոց կաթողիկոսին, ՀՀ նախագահին, ԱԳ նախարարին եւ Արցախի ՄԻՊ-ին հետ։ 
Այս ամէնուն նպատակն էր, որ պատուիրակութեան անդամները Եւրոպա վերադառնալէ ետք պատմեն այստեղ տիրող մարդասիրական ճգնաժամին մասին, որպէսզի ԵՄ միջամտութեամբ դադրի պատերազմը եւ մարդասիրական օգնութիւն ուղարկուի», - ըսաւ Թորանեանը։
Փարիզի քաղաքապետը կը կարծէ, որ եթէ հայ ժողովուրդին՝ Արցախի մէջ խաղաղ ապրելու միակ ճանապարհը Արցախի Հանրապետութեան ճանաչումն է, ուրեմն պէտք է մտածել այդ ուղղութեամբ։ 
Ան յայտնեց, որ Փարիզ վերադառնալուն պէս միջազգային գիտաժողով մը պիտի կազմակերպէ, որպէսզի քայլեր ձեռնարկուին խաղաղութիւն հաստատելու եւ մարդասիրական օգնութիւն ուղարկելու համար։
«Եթէ պատերազմը շարունակուի, դարձեալ բողոքի ցոյցեր կը կազմակերպենք»․ Նորվեկիոյ հայերը կ’աջակցին Հայաստանին ու ԱրցախինՆորվեկիոյ հայկական համայնքը այս օրերուն բողոքի ցոյցեր կը կազմակերպէ՝ բարձրաձայնելով Արցախի դէմ ազրպէյճանական յարձակողականութեան մասին։ 
Հայկական համայնքի բողոքի ձայնը կ’արտայայտուի՝ ինչպէս լուռ ցոյցեր կազմակերպելով, այնպէս ալ հայրենիքին աջակցող ելոյթներով, հայրենասիրական երաժշտութեամբ։ 
Ցոյցերուն կը մասնակցին հարիւրաւոր հայեր՝ յստակ պահանջներով։
«Նորվեկիոյ կառավարութեան պահանջներ ներկայացուցած ենք, որոնք եղած են չորս կէտերով, որոնց մէջ ըսած ենք, որ կը ցանկանք Նորվեկիոյ կառավարութիւնը դատապարտէ Ազրպէյճանի յարձակողականութիւնը Արցախի եւ Հայաստանի հանդէպ, պահանջէ դադրեցնել բոլոր յարձակումները եւ նստիլ խաղաղ բանակցութիւններու սեղանին շուրջ, ինչպէս նաեւ կանխէ տարածաշրջանին մէջ սրումը եւ տարածաշրջանային լայնածաւալ բախումներու վերաճումը», - պատմեց Նորվեկիոյ հայ եկեղեցական համայնքի ղեկավար Նարինէ Յարութիւնեանը։
Ըստ Նարինէի՝ հայկական համայնքը կ’ակնկալէ, որ Նորվեկիան պիտի աջակցի Հայաստանին Եւրոպայի խորհուրդին մէջ եւ այլ միջազգային կազմակերպութիւններէ ներս՝ պատժամիջոցներ կիրառելով Ազրպէյճանի եւ Թուրքիոյ նկատմամբ։
Նորվեկիոյ հայկական համայնքի ներկայացուցիչները նաեւ կ’աշխատին տեղեկատուական դաշտէն ներս, կը փորձեն տեղի լրատուամիջոցներուն իրազեկել Արցախի եւ Հայաստանի իրավիճակին մասին։
«Մեր գլխաւոր լրատուական միջոցներէն մէկը գրած էր, որ Ազրպէյճանը կը մեղադրէ Հայաստանին՝ հրադադարը խախտելուն մէջ։ 
Եւ այստեղ պայքար մը սկսաւ ողջ հայերով։ 
Հակառակ, որ մի քանի րոպէէն յօդուածը փոխուեցաւ եւ գրեցին, որ երկու կողմերն ալ կը մեղադրեն զիրար։», - ըսաւ Նարինէ Յարութիւնեանը։
Նորվեկիոյ հայկական համայնքի ներկայացուցիչին համոզմամբ՝ պիտի շարունակեն բողոքի ցոյցեր կազմակերպել, եթէ պատերազմը շարունակուի։ 
Անոր խօսքով՝ բոլոր հայերուն նպատակը մէկն է՝ պէտք է դարձեալ Արցախը կառուցեն։
2020 թուականին Թուրքիոյ մէջ ապրող հայերուն թիւը նուազած է 30 տոկոսով
Թուրքիոյ վիճակագրութեան կազմակերպութիւնը հրապարակած է 2020 թուականի բնակչութեան վերաբերեալ տուեալներ։ 
Թուրքիոյ մէջ բնակութիւն հաստատած օտարերկրացիներուն թիւը, ի տարբերութիւն նախորդ տարուան, 2020-ին նուազած է 197 հազար 770-ով (13%)՝ կազմելով 1 միլիոն 333 հազար 410։
Թուրքիոյ մէջ ապրող Հայաստանի քաղաքացիներուն թիւը 2020 թուականի ընթացքին եւս նուազած է. 1760-էն դարձած է 1257։
Ինչպէս նախկինին, 2020 թուականին եւս Թուրքիոյ մէջ բնակութիւն հաստատած օտարերկրացիներուն մեծամասնութիւնը իրաքցիներ են՝ 281 հազար 74։ 
Կը յաջորդեն Աֆղանստանի քաղաքացիները՝ 158 հազար 252։ 
Երրորդ տեղը կը զբաղեցնեն Գերմանիոյ քաղաքացիները՝ 92 հազար 284։ 
Թուրքիոյ մէջ զգալի թիւ կը կազմեն նաեւ Թուրքմէնստանի, Սուրիոյ, Իրանի եւ Ազրպէյճանի քաղաքացիները։
2020-ին Թուրքիոյ մէջ ամէնէն շատ բնակութիւն հաստատած են Աֆղանստանի քաղաքացիները։ 
Աճած է նաեւ Գերմանիոյ, Աւստրալիոյ, Պուլկարիոյ, Անգլիոյ, Յունաստանի, Դանիոյ, Ռուսիոյ, Քանատայի, Զուիցերիոյ, Քուէթի եւ Սոմալի քաղաքացիներուն թիւը։ 
Թուրքիոյ մէջ նուազած է ԱՄՆ-ի, Ուքրանիոյ, Մոլտաւիոյ, Շուէտի, Իտալիոյ, Ֆրանսայի, Նորվեկիոյ, Պելճիքայի, Ռումինիոյ, Սուրիոյ, Իրաքի եւ Իրանի քաղաքացիներուն թիւը։
Յատկանշական է նաեւ Քաթարի քաղաքացիներուն թիւի աճին ցուցանիշը։ 
Հակառակ թուրք-քաթարեան յարաբերութիւններու զարգացման, թիւը մեծ չէ, ընդամէնը՝ 711։ 
Նախորդ տարի տուեալ երկրի քաղաքացիներուն թիւը 676 էր։ 
Կտրուկ նուազած է Քուպայի քաղաքացիներուն թիւը՝ 528-էն դարձած է 261։
Աղբիւր՝ aztagdaily.com
Փարիզի մէջ հայ համայնքին ներկայացուցիչները հանդիպած են ԱԺ փոխնախագահ Ալէն Սիմոնեանի հետ 
ՀՀ վարչապետի պաշտօնակատար Նիկոլ Փաշինեանի գլխաւորած պատուիրակութիւնը այցելած է Փարիզ, ուր ՀՀ ԱԺ փոխնախագահ Ալէն Սիմոնեանը հանդիպած է «Le Mouvement Arménien» համայնքային կազմակերպութեան անդամներուն հետ։
«Ասիկա մեծ հնարաւորութիւն մըն էր, որ կազմակերպութիւնը ներկայացնենք օրէնսդիր մարմնի աշխատակազմին եւ ցոյց տանք մեր վճռականութիւնը՝ սփիւռքի աշխատանքը Հայաստանի քաղաքական եւ տնտեսական ապագային ներգրաուելու հարցին մէջ», - ըսուած է կազմակերպութեան յայտարարութեան մէջ:
Շարժման անդամները ընդգծած են այսպիսի հանդիպումներուն անհրաժեշտութիւնը եւ աշխատանքային կապերու հաստատումը հայ քաղաքական գործիչներուն հետ։
Սուրիոյ մէջ հայ երեսփոխանը պահանջած է կարեւորել Արցախի անկախութեան ճանաչումըՍուրիոյ Հալէպ քաղաքի հրապարակներէն մէկուն մէջ մեծ հանրահաւաք իրականացուած է՝ հայկական համայնքի նախաձեռնութեամբ։ 
Ներկայ եղած են Սուրիոյ խորհրդարանի հայ երեսփոխաններ, այլ կուսակցութիւններու ներկայացուցիչներ։ 
Հանրահաւաքը կազմակերպուած է՝ ի պաշտպանութիւն Արցախի եւ Հայաստանի։ 
«Հանրահաւաքի ընթացքին բոլորը միասին կը պոռային՝ յաղթելու ենք։ 
Այս հաւաքի ընթացքին յատկապէս մեր հիւրերուն արաբերէն լեզուով բաշխուեցան յատուկ գրքոյկներ՝ Արցախի պատմութիւնը, այսօրուան մեր պայքարին եւ պատերազմին իրական պատկերը ներկայացնող, բացատրող», - «Հայերն այսօրին» պատմած է Սուրիոյ խորհրդարանի երեսփոխան Ժիրայր Ռէիսեանը։
Երեսփոխանին խօսքով՝ երբ ստացած են պատերազմին մասին առաջին լուրերը, բազմաթիւ մտահոգութիւններ ունեցած են զարգացումներուն վերաբերեալ, միաժամանակ հասկցած են, որ ասիկա ոչ միայն Հայաստանին եւ հայ ժողովուրդին կը վերաբերի, այլ նաեւ տարածաշրջանին։
«Ես եւ խորհրդարանի երկու երեսփոխաններ այս մասին բարձրաձայնած ենք։ 
Յատկապէս ներկայացուցած եմ Թուրքիոյ դերակատարութիւնը, Ազրպէյճանի թշնամական գործելակերպը, երկուքին գործակցութիւնը Իսրայէլի հետ», - ըսաւ Ռէիսեանը։
Ժիրայր Ռէիսեանի խօսքով՝ խորհրդարանէն ներս պահանջած են ոչ միայն պաշտօնապէս դատապարտել Արցախի դէմ յարձակումը, այլ նաեւ օրակարգին վրայ ընդգրկել Արցախի անկախութեան ճանաչման հարցը:
Միջազգային մամլոյ անդրադարձը՝ Հայաստանի ներքին իրադարձութիւններուն
Շարք մը միջազգային լրատուամիջոցներ անդրադարձած էին փետրուար 25-ին Հայաստանի մէջ տիրող ներքաղաքական լարուած իրավիճակին։
Բրիտանական հեղինակաւոր պարբերական «BBC»-ն գրած էր, որ վարչապետ Նիկոլ Փաշինեան նախազգուշացուցած է «ռազմական յեղաշրջման փորձի» մասին այն բանէն ետք, երբ ՀՀ ԶՈՒ գլխաւոր շտաբի պետը պահանջած է անոր եւ կառավարութեան հրաժարականը։ 
«BBC»-ն մանրամասն ներկայացուցած էր կողմերուն յայտարարութիւնները եւ ատոնց յաջորդող քայլերը։
Բրիտանական մէկ այլ պարբերական մը՝ «Reuters»-ը ներկայացուցած էր այս լարուածութեան նախորդած իրադարձութիւնները։ 
Պարբերականը նշած էր, որ վարչապետ Նիկոլ Փաշինեան, հակառակ ընդդիմութեան բողոքի ցոյցերուն, պարբերաբար մերժած է հրաժարական տալու կոչերը՝ ըսելով, որ ան կը կրէ տեղի ունեցածի պատասխանատուութիւնը, սակայն ներկայումս հարկ կը համարէ ապահովել երկրի անվտանգութիւնը։ 
«Reuters»-ը նաեւ ներկայացուցած էր Արցախի նախագահ Արայիկ Յարութիւնեանի՝ ներկայ լարուած իրավիճակին մէջ կողմերուն միջեւ որպէս միջնորդ հանդէս գալու յայտարարութիւնը։ 
Անդրադառնալով ՀՀ ԶՈՒ գլխաւոր շտաբի  յայտարարութեան, լրատուամիջոցը շեշտած է, որ դեռեւս պարզ չէ՝ բանակը ո՞ւժ է կիրառելու, թէ հրաժարականի կոչը պարզապէս յայտարարութիւն մըն է։
Ամերիկեան «The Washington Post» օրաթերթը նշած է, որ Հայաստանի վարչապետ Նիկոլ Փաշինեան մեղադրած է ռազմական ղեկավարութեան յեղաշրջման փորձ կազմակերպելու մէջ։  
Զինուած ուժերու բարձրաստիճան պաշտօնեաները պահանջած են վարչապետի հրաժարականը՝ թէժացնելով երկրէն ներս ամիսներ շարունակ տիրող առանց այդ ալ լարուած իրավիճակը։ 
Օրաթերթը ներկայացուցած է այս իրավիճակին նախորդած իրադարձութիւնները՝ սկսած պատերազմական օրերէն։
Ամերիկեան «Bloomberg» պարբերականը ընդգծած է, որ ռազմական ղեկավարութիւնը, պահանջելով վարչապետ Նիկոլ Փաշինեանի հրաժարականը, երկիրը կանգնեցուցած է նոր քաղաքական ճգնաժամի առջեւ: 
Պարբերականը ներկայացուցած է նաեւ ընդդիմութեան քայլերը եւ Ռուսիոյ յայտարարութիւնը՝ կարգաւորել իրավիճակը խաղաղ ճանապարհով։
«The Times of Israel»-ը գրած է, որ անցեալ տարուան պատերազմի պարտութեան յաջորդող բողոքի ցոյցերէն ետք այժմ երկրի ռազմական ղեկավարութիւնը պահանջած է վարչապետ Նիկոլ Փաշինեանի հրաժարականը։ 
ՀՀ ԶՈՒ գլխաւոր շտաբի յայտարարութեան պատճառը վարչապետի որոշումն էր։ Նիկոլ Փաշինեան աշխատանքէն հեռացուցած էր Գլխաւոր շտաբի պետի առաջին տեղակալ Տիրան Խաչատուրեանը։ 
Հայաստանի մէջ ընթացող թէժ իրադարձութիւններուն մասին գրած էին նաեւ «The Guardian»-ը,  «France 24»-ը, «Al Arabiya»-ն, «CBS News»-ը եւ «AI Jazeera»-ն։
Կումայրիէն մինչեւ Գիւմրի. թողարկուեցաւ առաջին ներգործօն բազմաբնոյթ ելեկտրոնային ուղեցոյցը
Հայկական բարեգործական ընդհանուր միութեան (ՀԲԸՄ) Հայկական համացանցային համալսարանը (ՀՀՀ) եւ Սմիթսոնեան հիմնարկի «Իմ Հայաստան» ծրագիրը՝ Քաղաքային ուսումնասիրութեանց կեդրոնին համագործակցութեամբ, թողարկեցին «Կումայրիէն մինչեւ Գիւմրի» առաջին ներգործօն բազմաբնոյթ ելեկտրոնային ուղեցոյցը։ 
Ելեկտրոնային ուղեցոյցին շնորհանդէսը տեղի ունեցաւ դեկտեմբեր 15-ին, առցանց։ 
Այս իւրայատուկ նախագիծը իրագործուեցաւ ԱՄՆ ՄԶԳ-ի եւ ՀԲԸՄ-ի հովանաւորութեամբ։
Ներգործօն բազմաբնոյթ ելեկտրոնային ուղեցոյցը կը ներկայացնէ Գիւմրիի պատմական եւ մշակութային տեսարժան վայրերը։ 
Անիկա կը ներառէ եռաչափ (3D) եւ համացանցային իրականութեան (VR) ներգործօն քարտէսներ՝ վերլուծութեան կենսունակ կարելիութիւններով եւ յարակից կառոյցներու որոնումով: Ունի հարուստ տեսողական եւ լսողական բովանդակութիւն մը, որ այցելուներուն առիթ կու տայ համացանցային շրջայց մը կատարելու Գիւմրի քաղաքին մէջ կամ զայն օգտագործելու անձնական այցելութեան ընթացքին։
Ելեկտրոնային ուղեցոյցը հասանելի է «https://avc-agbu.org/kumayri» յղումով:
«Բազմաբնոյթ ելեկտրոնային ուղեցոյցին միջոցաւ նոր հնարաւորութիւններ կը ստեղծուին Հայաստանի մշակութային այցեքարտերէն մէկուն՝ Գիւմրիի պատմամշակութային ժառանգութեան յետագայ հանրայնացման եւ հասանելիութեան տեսանկիւնէն»,- ըսաւ ՀՀ ԿԳՄՄ նախարարութեան Մշակութային ժառանգութեան եւ ժողովրդական արհեստներու վարչութեան պետ Աստղիկ Մարապեանը։
ԱՄՆ ՄԶԳ-ի հայաստանեան գրասենեակի տնօրէնի ժամանակաւոր պաշտօնակատար Ճեֆ Փարեթչանը նախագիծը անուանեց «գործընկերութեան դրական ուժի օրինակ մը եւս»` յիշելով նախապէս ՀԲԸՄ-ի հետ ունեցած բազմաթիւ համագործակցութիւնները, ինչպէս՝ Վայոց ձորի պատմամշակութային վայրերուն նուիրուած ելեկտրոնային գիրքը։
«ՀԲԸՄ-ը ունի չորս առանցքային հիմնասիւներ՝ մշակոյթը, կրթութիւնը, մարդասիրական եւ ընկերատնտեսական զարգացումը: Գիւմրիի մշակութային ժառանգութեան այս ցուցադրութիւնը հրաշալի կերպով կը տեղաւորուի այդ հիմնասիւներէն երկուքին՝ մշակոյթի եւ տնտեսական զարգացման մէջ՝ զբօսաշրջութեան միջոցաւ»,- իր ողջոյնի խօսքին մէջ նշեց ՀԲԸՄ Կեդրոնական վարչութեան անդամ եւ հանրային կապերու պատասխանատու Արտա Յարաթիւնեանը։ Անոր խօսքով՝ Հայկական համացանցային Համալսարանը եղած է հայկական առցանց կրթութեան արհեստագիտական նորարարութեան առաջամարտիկը եւ նոր ելեկտրոնային ուղեցոյցը անոր ապացոյցներէն մէկ է։
«Այս համացանցային ցուցադրութիւնը պիտի խթանէ Գիւմրիի մէջ տեղական եւ միջազգային զբօսաշրջութեան զարգացումը։ 
Մենք խորապէս կը գնահատենք խմբային աշխատանքը, որ օգնեց կեանքի կոչելու այս նախագիծը»,- ըսաւ «Իմ Հայաստան» ծրագրի ղեկավար Սիսակ Մխիթարեանը։
«Հիանալի էր տեսնել, թէ ինչպէ՛ս իրականութիւն դարձաւ այս նախագիծը։ 
Մենք օգնեցինք՝ ստեղծելով մնայուն նիւթ մը, որ կը վերահաստատէ եւ կը հանրայնացնէ Հայաստանի հարուստ մշակութային ժառանգութիւնը», - իր եզրափակիչ ելոյթին մէջ նշեց Սմիթսոնեան հիմնարկի միջազգային յարաբերութեանց գրասենեակի ներկայացուցիչ Լորէն Էփըլպաումը: 
Առցանց ցուցադրութեան մասնակցեցան նաեւ Գիւմրիի քաղաքապետարանի մշակոյթի բաժնի վարիչ Լիլիթ Թովմասեանը, Քաղաքային ուսումնասիրութեանց կեդրոնի հիմնադիր տնօրէն Աշոտ Միրզոյեանը, Լիզ Թիունիք Սմիթսոնեան հիմնարկի միջազգային յարաբերութեանց գրասենեակէն եւ տնօրէնի պաշտօնակատար դոկտոր Ռիչարտ Քուրինը։
ՀԲԸՄ Հայկական համացանցային համալսարանի հիմնադիր նախագահ եւ ՀԲԸՄ Կեդրոնական վարչութեան անդամ, դոկտոր Երուանդ Զօրեանը նոր ելեկտրոնային ուղեցոյցը որակեց Հայկական համանցանցային համալսարանի բազմաբնոյթ ելեկտրոնային գրքերու շարքին յաջողուած շարունակութիւն․ «Այս անգամ այդ մէկը գեղեցիկ պատմութիւն-քարտէսի ձեւաչափով է՝ ներգործօն բազմաբնոյթ բովանդակութեամբ: 
Հայկական համացանցային համալսարանը կը գործածէ ժամանակակից արհեստագիտութիւն՝ Գիւմրիի գեղեցիկ ժառանգութիւնը համացանցայինացնելու համար»:
Ուղեցոյցին մէջ առայժմ ներառուած են Կումայրի պատմական թաղամասին 12 յիշարժան կառոյցները։ 
Այս շարքը պարբերաբար պիտի թարմացուի եւ լրացուի նորերով՝ Հայաստանի մշակութային մայրաքաղաքին պատմական եւ ճարտարապետական հարուստ ժառանգութիւնը լաւագոյնս ներկայացնելու համար։
Հայկական համացանցային համալսարանի բազմաբնոյթ ելեկտրոնային գրքերու շարքը կարելի է ներբեռնել անվճար։ Անիկա հասանելի է եօթը լեզուներով՝ խելախօսներու (smartphones), գրասալիկներու (tablets) եւ համակարգիչներու համար։
Իրանը տնտեսական նոր էջ մը կը բանայ Հայաստանի մէջ. իրանահայ երեսփոխանը Հայաստանի մէջ կը գտնուի
Իրանի խորհրդարանի հայազգի երեսփոխան Արա Շահվերտեանը աշխատանքային այցելութեամբ Հայաստանի մէջ կը գտնուի։ 
Անոր հետ այստեղ ժամանած են Իրանի մօտ 30 ընկերութիւններու ներկայացուցիչներ՝ տնտեսական նոր ծրագիրներ քննարկելու համար.
«Իրանի կողմէ ցանկութիւնը կայ։ 
Հանդիպած ենք ՀՀ Տնտեսութեան նախարար պարոն Քերոբեանի հետ, ան շարք մը խոստումներ տուաւ, եւ յուսով ենք, որ մեր երկրը եւ իրանական ընկերութիւնները պիտի կարողանան Հայաստանի մէջ ներդրումներ ընել, - ըսաւ Շահվերտեանը։
Արա Շահվերտեանի խօսքով՝ քննարկուած է նաեւ Մեղրիի ազատ տնտեսական գօտիին վրայ նոր հնարաւորութիւններ ստեղծելու մասին, Իրանը պատրաստ է ներդրումներ կատարել այդ գօտիին վրայ, կը սպասեն Հայաստանի կողմէ փոխադարձ աջակցութեան։
«Յուսով եմ, որ այս ուղղութեամբ նոր էջ մը պիտի բացուի տնտեսական բնագաւառէն ներս եւ յարաբերութիւնները ա՛լ աւելի պիտի զարգանան», - ընդգծեց երեսփոխանը։
Ի՞նչ տրամադրութիւններ կը տիրեն իրանահայութեան շրջանակէն ներս։ 
Արա Շահվերտեանը ըսաւ՝ Հայաստանի նկատմամբ վերաբերմունքը, ինչպէս նախկինին էր, այնպէս ալ հիմա է.
«Իրանահայերը, եթէ տնտեսական ներդրումներ ունէին, կ’աշխատէին գործարարութեան ոլորտէն ներս, հիմա ալ կը շարունակեն իրենց աշխատանքը՝ մշակութային, տնտեսական, հասրարակական, զբօսաշրջային ոլորտներէն ներս», - ըսաւ ան
Համաճարակի պայմաններուն մէջ՝ Իրանի հայկական դպրոցները, մշակութային կեդրոնները կը շարունակեն փակ մնալ, աշխատանքը կ’իրականացուի առցանց ձեւաչափով, երեսփոխանը յաճախակի կ’այցելէ եւ կը ծանօթանայ խնդիրներուն.
«Մեր աշակերտութեան թիւը պակսած է։ 
Պէտք է ձեւաւորել նոր մեթոտ։ 
Մեր թեմական եւ կրթական խորհուրդը նոր ծրագիր մը ունի. պէտք է դպրոցները երկսեռ դարձնել։ 
Անիկա բաւական կ’օգնէ մեզի», - ըսաւ Շահվերտեանը։
Իրանահայ երեսփոխանը մէկ շաբաթ Հայաստանի մէջ պիտի գտնուի, Իրանէն նոր պատուիրակութիւն մը պիտի ընդունին Երեւանի մէջ, հանդիպումներ տեղի պիտի ունենան Ազգային ժողովի երեսփովաններուն եւ նախարարներուն հետ։
Իսրայէլահայերը բարեգործական տօնավաճառ մը կազմակերպած են՝ արցախցիներուն օգնելու համարԻսրայէլի Եաֆա քաղաքին մէջ հայերը թխուածքներու բարեգործական տօնավաճառ մը կազմակերպած են՝ պատերազմէն տուժած արցախցի ընտանիքներուն օգնելու համար։ 
Տօնավաճառի կազմակերպիչ, տեղի հայ համայնքի ներկայացուցիչ Արմինէ Խանեանը «Հայերն այսօրի» հետ զրոյցի ընթացքին տեղեկացուց, որ վաճառքէն հաւաքուած գումարով արդէն իսկ օգնած են 32 ընտանիքի։
«Այս դժբախտ իրադարձութիւնները, պատերազմը ստիպեցին բոլորս համախմբուելու, եւ տարբեր միջոցներ փնտռելու՝ ա՛լ աւելի օգնելու Հայաստանին, մեր ժողովուրդին։ 
Ի հարկէ, բոլորս աշխուժօրէն գումարներ կը փոխանցէինք հիմնադրամներուն, բայց աւելին կ’ուզէինք իրականացնել։ 
Մեր աղջիկներէն մէկն ըսաւ՝ եկէք խմորեղէն թխենք, վաճառենք։ 
Այդպէս ծնաւ գաղափարը»,- ըսաւ Արմինէ Խանեանը։ 
Կազմակերպիչներն արդէն 3-րդ տօնավաճառը իրականացուցած են Եաֆայի Սուրբ Նիկողայոս եկեղեցւոյ մէջ։ 
Հայերուն ու այլազգի անցորդներուն կը պատմեն նախաձեռնութեան մասին, վերջիններս ալ հանգանակութիւն կ’իրականացնեն եւ կը համտեսեն հայ կանանց պատրաստած քաղցրեղէնը։
«Այս շաբաթ ընտանիքներուն թիւը պիտի հասցնենք 50-ի եւ ատոր վրայ կանգ առնենք։ 
Մեր կարգախօսը պիտի ըլլայ 50 ընտանիք, որոնց մենք մշտապէս պիտի օգնենք։ 
Ասիկա մեր բոլորի վիշտն է: 
Պէտք է ամէն ինչ ընենք, որ դուրս գանք այս իրավիճակէն»,- նշեց իսրայէլահայ կինը։  
Տօնավաճառի մէկ այլ կազմակերպիչ Լուսինէ Սահակեանն ալ յաւելեց, որ դեռ շատ հետաքրքիր գաղափարներ կան, որոնք անպայման կեանքի պիտի կոչուին, որպէսզի շտապ օգնութեան նման հասնին եւ աջակցին արցախցիներուն։
«Մենք միասին նախաձեռնեցինք այս աշխատանքները Արմինէի հետ, թէկուզ ան կը գտնուի ինձմէ 100 քիլոմեթր հեռաւորութեան վրայ։ 
Ես կը բնակիմ Հայֆա քաղաքին մէջ, սակայն ընտանիքով կը մասնակցինք աշխատանքներուն։ 
Շատ ուրախ եմ, որ մեզի միացան բաւականին մեծ քանակով հայեր»,- նշեց Հայֆայի հայ համայնքի ներկայացուցիչը։
Ան վստահ է՝ այժմ պէտք է մտածել միայն միասնական ըլլալու, միմեանց օգնելու ու վերականգնուելու մասին։
Իսրայէլի հայերը բողոքի ցոյց եւ ինքնաշարժներու երթ կազմակերպած են. Ազրպէյճանցիները յարձակած են ցուցարարներուն վրայ
Հոկտեմբեր 17-ին Իսրայէլի հայ համայնքը Հայֆա քաղաքէն ինքնաշարժներու երթ մը սկսած է դէպի Երուսաղէմ։ 
Հայկական համայնքը Երուսաղէմի Պաշտպանութեան նախարարութեան եւ Իսրայէլի խորհրդարանի՝ Քնեսեթին դիմաց բողոքի ցոյց մը իրականացուցած է՝ պահանջելով, որ Իսրայէլն այլեւս զէնք չվաճառէ Ազրպէյճանին եւ ճանչնայ Արցախի անկախութիւնը։ 
Ցոյցին նպատակն, ըստ մասնակիցներուն, հայ ժողովուրդին ձայնը լսելի դարձնելն է Իսրայէլի մէջ:
«Հայերն այսօրի» հետ զրոյցի ընթացքին ցոյցի կազմակերպիչներէն Արմինէ Խանեանը նշեց, որ ցոյցին միայն հայերը չեն մասնակցած, ներկայ էին նաեւ հրէաներ, որոնք իրենց սէրն ու յարգանքը կը ցուցաբերէին հայ ժողովուրդին հանդէպ։
Արմինէի խօսքով՝ ինքնաշարժներու երթի ընթացքին ազրպէյճանցիներուն հրահրած գործողութիւնները եղած են նախապէս ծրագրուած։ 
Ինքնաշարժներու երթի ուղին նշուած էր Ֆէյսպուքի վրայ, անոնք այդ մասին նախապէս իմացած են եւ փակած են ճանապարհը։ 
Հայերուն եւ ազրպէյճանցիներուն միջեւ տեղի ունեցած է ծեծկռտուք։ 
2 հայ ստացած են լուրջ վնասուածքներ եւ տեղափոխուած են հիւանդանոց։
Արսէն Շփիլպերկը «Հայերն այսօրի» հետ զրոյցի ընթացքին նշեց, որ մի քանի հարուած ստացած է գլուխէն եւ մարմնին այլ մասերէն։ 
Ան միայն պաշտպանուած է, որովհետեւ յստակ կ’երեւէր հակառակ կողմին մտադրուած յարձակումը՝ ցոյց տալու համար, որ հայերուն ցոյցը խաղաղ չէր։
Ցոյցի մասնակիցներուն խօսքով՝ Իսրայէլի մէջ բնակող հայերն ամէն բան կ’ընեն, որպէսզի կարենան օգտակար դառնալ պատերազմի այս օրերուն, բայց վստահ են, որ իրենց աշխատանքը հնարաւոր չէ համեմատել հայ զինուորին քաջութեան, խիզախութեան եւ հայրենիքին հանդէպ նուիրումին հետ։
Իսրայէլի հայերը բողոքի ցոյցեր եւ ինքնաշարժներու երթ կազմակերպած են
«Հայֆայէն մինչեւ Երուսաղէմ բոլորը միացան ինքնաշարժներու երթին, գրեթէ 400-500 ինքնաշարժ, բոլորը՝ եռագոյներով»,- կը պատմէ Սօսէ Ալեքսա Գրիգորեանը՝ Երուսաղէմի հայ համայնքին ներկայացուցիչը։
Իսրայէլի հայ համայնքը մեծ ցոյց մը կազմակերպած է եւ հաւաքուած է Երուսաղէմի մէջ Քնեսեթի շէնքին դիմաց՝ պահանջելով, որ Իսրայէլը դադրի Ազրպէյճանին եւ Թուրքիոյ զէնք վաճառելէ:
Ցոյցի ընթացքին մասնակիցները երգած են Հայաստանի օրհներգը, միացած են նաեւ տեղի հրէաները։ 
Պաստառներուն վրայ կոչերը հայերէն, անգլերէն եւ եբրայերէն էին։ 
Սօսէն վստահ է, որ հայը յաղթելու է։
Անհնար է հայուն յաղթել». Սամցխէ-Ջաւախքի հայերը ցոյցեր եւ դրամահաւաք կազմակերպած ենՀամայն հայութիւնը Սամցխէ-Ջաէախքի մէջ, ինչպէս նաեւ ողջ Վրաստանի մէջ համախմբուած ուժերով կը փորձեն իրենց օգնութիւնը ցուցաբերել Արցախին։ 
Այդ օգնութիւնը տարբեր ձեւերով կ’արտայայտուի։
«Ջաւախքի մէջ այն, ինչ այս օրերուն կը կատարուի, կարելի է ըսել, աննախադէպ է։ 
Պատերազմի առաջին օրերուն ջաւախահայերը փակեցին Կարծախի սահմանակէտը, զոր Թուրքիան կը միացնէ Վրաստանին։ Եւ կ’ըսէին՝ եթէ մեր ապրանքները չի թոյլատրուիր մուտք գործել Հայաստան, ուրեմն թրքական բեռնատարները եւս պիտի չմտնեն Վրաստան», - «Հայերն այսօրին» պատմած է Սամցխէ-Ջաւախքի մետիա վերլուծական կեդրոն ՀԿ տնօրէն Էտուարտ Այվազեանը։
Այվազեանի խօսքով՝ վերջին օրերուն մօտ կէս միլիոն տոլար գումար հաւաքուած է։ «Դեղորայքով եւս կրցած ենք օգնել, ինչպէս նաեւ քնապարկերով եւ տարբեր այլ իրերով, բայց հիմնական գումարը փոխանցուած է «Հայաստան» համահայկական հիմնադրամին։ 
Եւ մինչեւ օրս դրամահաւաքը չի դադրիր Ջաւախքի եւ տարբեր գիւղերու մէջ»։
Օրեր առաջ Ախալցխայի, Ախալքալաքի եւ Նինոծմինդայի հայերը հաւաքուած էին Ախալքալաքի մարզադաշտին մէջ եւ իրենց վճռական աջակցութիւնը յայտնած էին Արցախին։
Էտուարտ Այվազեանը կ’ըսէ՝ ամէն գնով եւ ամէն ինչով պատրաստ են օգնելու արցախահայութեան, որպէսզի Արցախը կարենայ գոյատեւել այս պայքարին եւ արցախահայութիւնը ցեղասպանութեան չենթարկուի, անպայման յաղթանակով դուրս գայ։
Ժամանակն է պատժամիջոց կիրառել Ազրպէյճանին նկատմամբ՝ պատերազմեան յանցագործութիւններուն համար. Թանկեան
«System of a Down» ռոք խմբի մենակատար Սերժ Թանկեանը գրառում մը կատարած է ֆէյսպուքեան իր էջին վրայ՝ տարածելով Աւստրալիոյ Հայ դատի գրասենեակին հրապարակումը.
«Ժամանակն է պատժամիջոց կիրառելու Ազրպէյճանին նկատմամբ՝ «Ֆորմիւլա 1»-ի եւ այլ գործողութիւններու համար, քանի որ այս բռնապետութիւնը պատերազմեան յանցագործութիւններ կատարած է եւ կը շարունակէ կատարել առանց պատժուելու», - գրած է Թանկեանը։ 
Աւստրալիոյ Հայ դատի գրասենեակին հրապարակման մէջ կը նշուի, որ Ազրպէյճանի բռնապետ Իլհամ Ալիեւը կը չարաշահէ մարդու իրաւունքները, իսկ աշխարհը կը լռէ այդ մասին։ 
«Միջազգային հանրութիւնը պէտք է արթննայ եւ տեսնէ այն իրականութիւնը, ուր #ՄիապետԱլիեւի համար մէկ մարդու կեանքի արժէքը Կրան Փրիի տոմսին հաւասար է», - ըսուած է հրապարակման մէջ։
Աղբիւր՝ https://www.facebook.com/SerjTankian/posts/328684648622779
Արցախի մէջ պատերազմէն վնասուած նախակրթարանը պիտի նորոգէ Երուսաղէմի միացեալ յանձնախումբը  Պատերազմի հետեւանքով վնասուած Արցախի նախակրթարանը պիտի նորոգուի ու կահաւորուի Երուսաղէմի միացեալ յանձնախումբին աջակցութեամբ։ Այնտեղ պիտի յաճախէ 178 աշակերտ։  
«Մօտ մէկ ամիս առաջ մենք ժողով մը գումարեցինք Երուսաղէմի միացեալ յանձնախումբի անդամներով, եւ որոշեցինք, որ այն գումարը, որ պատերազմի ընթացքին հաւաքուած էր հիւանդատար գնելու համար, տրամադրենք Արցախի մէջ որեւէ կրթարանի կամ մանկապարտէզի վերակառուցման ծախսերուն», - «Հայերն այսօրի» հետ զրույցի ընթացքին ըսաւ Տէր Կորիւն վարդապետ Պաղդասարեանը։ 
Ծրագրի իրականացման համար պիտի յատկացուի մօտ 11 միլիոն դրամ։ 
Ասիկա Արցախի վերակառուցման ուղղուած ծրագրի առաջին փուլն է: 
Միացեալ յանձնախումբի անդամները արդէն խորհրդակցած են Արցախի նախագահի աշխատակազմին հետ, քննարկած են յաաջորդ ծրագիրներու առաջարկները. 
«Մենք արդէն կապի մէջ ենք Արցախի Կրթութեսն եւ գիտութեան նախարարութեան հետ, խնդրած ենք երկրորդ ծրագիրը ուղարկել մեզ, որպաէսզի արդէն այդ ուղղութեամբ դրամահաւաք կազմակերպենք», - ըսաւ ան։ 
Հակառակ անոր, որ Իսրայէլի մէջ համաճարակին հետ կապուած սահմանափակումները ֆինանսապէս ազդած են հայկական համայնքին վրայ, գումարի հանգանակման դժուարութիւններ գրեթէ  չեն եղած։ 
«Երբ այս ծրագիրները կ’առաջարկենք մեր հայրենակիցներուն, անոնք մեծ ոգեւորութեամբ իրենց պատրաստակամութիւնը կը յայտնեն` ֆինանսաւորելու եւ աջակցելու Արցախի մէջ մեր հայրենակիցներուն», - ընդգծեց Տէր Կորիւն վարդապետ Պատասարեանը։ 
Յաջորդ շաբաթ արդէն Արցախի մէջ պիտի ձեւաւորուի աշխատանքները համակարգող մարմին։ 
Նախակրթարանը պիտի նորոգեն մարտին։
«Ճիւան Գասպարեանը լաւագոյնս ներկայացուցած է Հայաստանն ու  հայ ժողովրդական երաժշտութիւնը». Սերժ Թանկեան
«System of a Down» աշխարհահռչակ ռոք խումբի մենակատար Սերժ Թանկեանը հանրաճանաչ ծիրանափող նուագող Ճիւան Գասպարեանի մահուան լուրը խորը տխրութեամբ ընդունած է: 
Ան այդ մասին գրառում մը կատարած է «Ինսթակրամ»-ի իր պաշտօնական էջին վրայ:
Երաժիշտը հրապարակած է Ճիւան Գասպարեանի հետ իր լուսանկարն ու գրած է, որ  վերջինս կը մարմնաւորէր հայկական ծիրանափողը եւ աշխարհի մէջ ամէնէն յայտնի ծիրանափող նուագողն էր:
«Ես բախտաւոր եմ կը համարեմ ինքզինքս, որ հնարաւորութիւն ունեցած եմ 2017 թուականին  հանդիպած ենք անոր եւ կեանքի մասին մի քանի դաս քաղել այդ անհաւանական մարդէն:  
Մեր ցաւակցութիւնը կը յայտնենք վարպետի ընտանիքին եւ յատկապէս իմ ընկեր Ճիւան Գասպարեան կրտսերին: Հողը թեթեւ նստի վրադ, վարպե՛տ ջան», - գրած է Թանկեանը: 
Թանկեանի խօսքով՝ Ճիւան Գասպարեանը, ճանապարհորդելով աշխարհով մէկ, ձայնագրութիւններու, երաժշտական կտորներու միջոցաւ լաւագոյնս ներկայացուցած է Հայաստանն ու  հայ ժողովրդական երաժշտութիւնը:
Ճո Պայտընը շնորհաւորած է Նիկոլ Փաշինեանին ընտրութիւններուն տարած յաղթանակին առթիւ
ԱՄՆ նախագահ Ճո Պայտընը շնորհաւորած է Նիկոլ Փաշինեանին ընտրութիւններուն տարած յաղթանակին առթիւ:
Պայտընը Թուիթէրի վրայ մասնաւորապէս գրած է.
«Կը շնորհաւորեմ Հայաստանի ժողովուրդին եւ վարչապետի պաշտօնակատար Նիկոլ Փաշինեանին խորհրդարանական ընտրութիւններուն յաջող կազմակերպման առթիւ: 
Հայաստանի հետ մեր գործընկերութիւնը կը հիմնուի ընդհանուր արժէքներու եւ համագործակցութեան վրայ ժողովրդավարական բարեփոխումներու եւ հակամարտութիւններու կարգաւորման ոլորտէն ներս: 
Մենք հաւատարիմ ենք այս գործընկերութեան ամրապնդման», - գրած է ԱՄՆ նախագահը:
Քարտաշեանը, Շերը եւ այլ աստղեր կ’աջակցին «Դասաւանդէ՛, Հայաստան»-ին
Քիմ Քարտաշեանը, Շերը, Սերժ Թանկեանը, Էրիկ Իսրայէլեանը, Սեմ Սիմոնեանը կոչ կ’ուղղեն՝ միաւորելու ջանքերը յանուն Հայաստանի եւ Արցախի մանուկներու կրթութեան լաւ ապագային։
«Hope for Armenia and Teach for Armenia». այս խօսքերով Քիմ Քարտաշեանը, Շերը եւ շարք մը այլ ականաւոր սփիւռքահայ գործիչներ կոչ կ’ուղղեն՝ միանալու «Դասաւանդէ՛, Հայաստան»-ի նախաձեռնութեան՝ ընդլայնելու Հայաստանի եւ Արցախի աշակերտներուն կրթական հնարաւորութիւնները։
Մայիս 7-ին պիտի սկսի «Դասաւանդէ՛, Հայաստան» հիմնադրամի «Hope For Armenia: A Springtime Debut» առցանց տեղեկատուական միջոցառումը։ 
Հեռաւոր գիւղերու մէջ դասաւանդող հիմնադրամի ուսուցիչ-առաջնորդները պիտի իրականացնեն առցանց շրջագայութիւն մը դէպի Հայաստան եւ Արցախ։ 
Անոնք պիտի պատմեն իրենց դպրոցներուն մասին եւ պիտի ներկայացնեն կատարուած աշխատանքները: 
Այս շարժումին միացած են աշակերտներ եւ ուսուցիչներ մօտ 100 համայնքներէ, երիտասարդ մասնագէտներ, բարերարներ եւ համաշխարհային աստղեր։
Կարէն Խուրշուդեանը գրած է իր առաջին գիրքը. Ինչի՞ մասին է «Աստուծոյ ոստանը»
Սիրոյց մինչեւ պատերազմ, ցեղասպանութենէն մինչեւ հայապահպանութիւն. ասոնք են այն հիմնական բնանիւթերը, որոնց մասին կրնաք կարդալ Մարսիլիոյ «Աբովեան» վարժարանի տնօրէն Կարէն Խուրշուդեանի «Աստուծոյ ոստան» գրքին մէջ։
Բանաստեղծութիւններու ժողովածոյին շնորհանդէսը տեղի ունեցաւ ապրիլ 9-ին՝ Եղիշէ Չարենցի անուան գրականութեան եւ արուեստի թանգարանէն ներս։ 
«Աստուծոյ ոստանը» հեղինակին առաջին գիրքն է։ 
Գիրքը բաղկացած է 4 խոշոր մասերէ՝ «Ոսկէ բագին», «Երկինք անյատակ», «Գրկիս մէջ քեզ բարուրած», «Պոէմներ».
«Ցանկացած եմ բանաստեղծական նոր ոճով մօտեցնել ընթերցողը իր արմատներուն, ներկայացնել ժողովրդական աւանդոյթները, մարդիկ այստեղ կը գտնեն իրենց ճշմարտութիւնը, խաղաղութիւնը։ 
Ինչպէս նաեւ փորձած եմ օգնել ընթերցողին, որ իմ միջոցովս կարենայ հասկնալ՝ ինչպէ՞ս կարելի է սիրուած ըլլալ, սիրել, սէր նուիրել, քանի որ ատիկա բնութեան, մարդկութեան եւ յաւերժական աշխարհի հիմքն է», - «Հայերն այսօրի» հետ զրոյցի ընթացքին ըսաւ Խուրշուդեանը։ 
Ինչո՞ւ «Աստուծոյ ոստան»
«Ինծի համար Հայաստանն Աստուծոյ դրախտավայրն է՝ Աստուծոյ ոստանը, մայրաքաղաքը։ 
Աստուծոյ ոստանը նաեւ զուգահեռ է բանաստեղծութիւններէս մէկուն վերնագրին հետ, որ նուիրուած է նաեւ Էջմիածնին՝ իմ ծննդավայրիս։ 
Որոշեցի Երեւանի մէջ կազմակերպել գրքիս շնորհանդէսը, որովհետեւ Երեւանը ինծի համար հանդիսանում է գրականութեան, գիտութեան, մշակոյթի անկիւնաքարը, Հայաստանը միշտ եղած է ատոր թելադրողը եւ ես ցանկացայ նոյնպէս ըլլալ ատոր կրողը, որպէսզի բոլորիս մշակութային, գիտական գործունէութիւնը սկիզբ առնէ Հայաստանի մէջ», - ըսաւ Խուրշուդեանը։
Գիրքի բանաստեղծութիւններէն մին նուիրուած է Խաչատուր Աբովեանին։ 
Հեղինակին խօսքով՝ նպատակն է՝ ընթերցողին ճանաչելի դարձնէ Աբովեանի կեանքը, մահուան դրուագները, վարկածները։ 
Ըստ անոր՝ Աբովեանը այն անձն է, որ կ՚ուղեկցի հայուն իր գիտակցական կեանքին մէջ, եւ կ՚օգնէ պահպանելու իր ինքնութիւնը մինչեւ վերջին շունչը։ 
Գիրքի գլխաւոր խմբագիր Արմէն Աւանէսեանն ընդգծեց Կարէն Խուրշուդեանի հայապահպան գործունէութեան կարեւորութիւնը, որ, ըստ անոր, նաեւ արտացոլուած է գիրքին մէջ։ 
«Կարէն Խուրշուդեանը նպատակ դրած է ոչ միայն բանաստեղծութիւն ստեղծել, այլ նաեւ ուսանիլ, կրթել, դաստիարակել երիտասարդներն ու հայ մանուկները, եւ թիրախային աշխատիլ այդ ուղղութեամբ։ 
Անոր գիրքը շատ բացառիկ նուաճում մըն է եւ իր օգտակար հետագիծն անպայման պիտի թողու», - ըսաւ խմբագիրը։
Շնորհանդէսին ներկայ էին տարբեր ոլորտներու մշակութային գործիչներ։ 
Հիւրերէն շատեր գիրքէն տարբեր բանաստեղծութիւններ արտասանեցին, ինչպէս նաեւ իրենց հեղինակային բանաստեղծութիւնները նուիրեցին հեղինակին։
Խուրշուդեանը յայտնեց, որ գիրքին ողջ հասոյթը պիտի նուիրաբերուի «Աբովեան» վարժարանի զարգացման։ 
Գիրքին տարբեր բանաստեղծութիւնները թարգմանուած են տարբեր լեզուներով՝ անգլերէն, պարսկերէն, ֆրանսերէն։ 
Կարէն Խուրշուդեանը յայտնեց, որ շուտով պիտի հրատարակուի գիրք մը, որուն մէջ ներառուած պիտի ըլլան թարգմանուած տարբերակները։ 
Նպատակ կայ նաեւ գիրքն ամբողջութեամբ թարգմանել ֆրանսերէնի։ 
Շուտով լոյս պիտի տեսնէ հեղինակին յաջորդ գիրքը, որ աւելի ծաւալուն պիտի ըլլայ եւ պիտի նուիրուի Արցախեան վերջին պատերազմին։ 
Գիրքը աշնան լոյս պիտի տեսնէ։
Կարօ Քեպապճեանը յետմահու պարգեւատրուած է «Մեսրոպ Մաշտոց» շքանշանով
Մերձաւոր Արեւելքի երկրներուն մէջ Արցախի Հանրապետութեան մշտական ներկայացուցիչ Կարապետ Քեպապճեանը յետմահու պարգեւատրուած է «Մեսրոպ Մաշտոց» շքանշանով։ 
Արցախի Հանրապետութեան Արտաքին գործոց նախարար Դաւիթ Բաբայեանը շքանշանը յանձնած է Քեպապճեանի որդւոյն «Եռաբլուր»-ի մէջ, ուր ամփոփուած է հօր մարմինը։ 
«Կարօ Քեպապճեանի կեանքն ինքնին եղած է մեր ժողովուրդի պատմութեան արտացոլումը։ 
Ըլլալով Արեւմտեան Հայաստանի ծնունդ, իր ծնողները մազապուրծ եղած են Ցեղասպանութենէն, եկած, հաստատուած են Լիբանանի մէջ, այնտեղ կրկին ոտքի կեցած, արարած են։ 
Պարոն Քեպապճեանի հայրիկը եղած է յայտնի խմբապետ մը, ով բազմաթիւ սխրագործութիւններ կատարած է Մերձաւոր Արեւելքի մէջ ինքնապաշտպանական մեր գործի ընթացքին։ 
Նոյնպիսի  եռանդով Կարօ Քեպապճեանը մասնակցած է այդ գործին», - ըսած է Դաւիթ Բաբայեանը։
ՀՅԴ Հայաստանի ԳՄ անդամ Արթուր Խաչատուրեանն ալ ընդգծած է, որ Արցախեան ազատամարտի առաջին իսկ օրերէն ընկեր Կարօն Հայաստան էր՝ կ՚առաջարկէր իր ծառայութիւնները, կարողութիւնները, գիտելիքն ու հմտութիւնները՝ խրախուսելով եւ քաջալերելով զինուորները։
«Զարմանալի չէ, որ 1999 թուականէն ի վեր Մերձաւոր Արեւելքի մէջ Արցախի ներկայացուցիչը կը հաւատար Արցախին, Արցախի յաղթանակին եւ իր խօսքով ու գործով Արցախը կ՚ուզէր դարձնել երջանիկ երկիր մը։ 
Եւ, թերեւս, ան առաջին ներդրողներէն էր, ով Շուշիի մէջ ներդրում կատարած էր եւ Շուշիի հիւրանոցը հիմնած էր»,- նշած է Արթուր Խաչատուրեանը։
Վերջինս Քարվաճառի մէջ մեծ ծրագիրներ ունէր, որոնք պիտի իրագործէր Կարապետ Քեպապճեանի հետ։
Աղբիւր՝ asbarez.com
Քիմ Քարտաշեանը եւ Սերժ Թանկեանը ԱՄՆ նախագահին կոչ ուղղած են՝ ճանչնալու Հայոց ցեղասպանութիւնը
Սփիւռքահայ շարք մը յայտնիներ միացած են ԱՄՆ նախագահին ուղղուած Հայոց ցեղասպանութեան ճանաչման արշաւին: 
Անիկա շաբաթներ առաջ սկսած է Հայ դատի ԱՄՆ յանձնախումբը։
Նախաձեռնութեան միացած են «System of a down» ռոք խումբի մենակատար Սերժ Թանկեանը, խումբի երաժիշտներ Ճոն Տոլմայեանը եւ Տարօն Մալաքեանը։ 
Թանկեանը ընկերային ցանցերու վրայ կիսուած է հետեւեալ գրառումով եւ նշած է.
«Մարդի՛կ, եթէ դուք չէք մասնակցած այս ստորագրահաւաքին, հիմա ժամանակն է: 
Իւրաքանչիւր ստորագրութիւն հաշուի կ’առնուի: 
Եկէք այնպէս ընենք, որ Պայտընը ճանչնայ Հայոց ցեղասպանութիւնը»։
Այս արշաւին միացած է նաեւ ամերիկեան իրապատումի աստղ, գործարար Քիմ Քարտաշեանը, անոր մայրը՝ Քրիս Ճենըրը ու քոյրը՝ Քորթնի Քարտաշեանը։ 
Անոնք ընդունած են Հայ դատի ԱՄՆ յանձնախումբի մարտահրաւէրը եւ իրենց ինսթակրամեան էջին վրայ հրապարակած են «Ես կը ճանչնամ Հայոց ցեղասպանութիւնը» գրութեամբ լուսանկար մը՝ նշելով 5 անձանց, որոնք նոյնպէս նման հրապարակում մը պէտք է ընեն իրենց էջերուն վրայ:
Ստեղծուած է «YesItsGenocide.org» կոչուող հարթակ, ուր մարդիկ կրնան ելեկտրոնային ստորագրութեամբ միանալ արշաւին։ 
Մինչեւ այսօր հաւաքուած է մօտ 13 հազար 200 ստորագրութիւն։ 
Նախաձեռնութիւնը նպատակ ունի հաւաքել 1.5 միլիոն ստորագրութիւն։
Կորիւն Խաչատուրեանը նշանակուած է «Հրայր եւ Աննա Յովնանեան» ընտանեկան հիմնադրամի գործադիր տնօրէն
Հայաստանի մէջ «Հրայր եւ Աննա Յովնանեան» ընտանեկան հիմնադրամի գործադիր տնօրէն նշանակուած է Կորիւն Խաչատուրեանը։ 
2023 թուականի յունուար 9-էն սկսեալ, Խաչատուրեանը կազմակերպութեան ընդգրկուն մարդասիրական գործունէութիւնը պիտի ներկայացնէ ամբողջ Հայաստանի մէջ։ 
Վերջին չորս տարիներուն, ան գիւղական համայնքներու զարգացման շարք մը նորարար նախաձեռնութիւններ ղեկավարած է Հայաստանի մանուկներ (COAF) հիմնադրամէն ներս, իսկ անկէ առաջ ղեկավարած է Թումոյի (TUMO) բազմաթիւ նորայայտ նախաձեռնութիւններ, նախ՝ Ստեփանակերտի, այնուհետեւ՝ Ֆրանսայի Փարիզ քաղաքին մէջ՝ գլխաւորելով աշխարհի մէջ Թումոյի կրթական ծրագրի ընդլայնումը։
Խաչատուրեանը աւելի քան 10 տարուան փորձ ունի շահոյթ չհետապնդող եւ կրթական ոլորտներու մէջ. ան համաշխարհային մակարդակով մասնագիտական եւ կրթական գործունէութիւն ծաւալած է՝ Լոնտոնէն մինչեւ Շուէտ, այնուհետեւ՝ Պրիւքսէլէն մինչեւ Փարիզ, եւ ի վերջոյ տեղափոխուած է Հայաստան։ 
Խաչատուրեանը Ֆրանսայի Մարսիլիա քաղաքի Քեճ գործարարական դպրոցէն (Kedge Business School) ստացած է երկակի մագիստրոսի աստիճան՝ կառավարման եւ ձեռնարկատիրութեան ոլորտներու։
«Որպէս սփիւռքահայ եւ Հայաստանի երկարաժամկէտ տնտեսական զարգացման վրայ հայրենադարձութեան մեծ ազդեցութեան հաւատացող մարդ՝ ես «Հրայր եւ Աննա Յովնանեան» ընտանեկան հիմնադրամը կը համարեմ այն կազմակերպութիւնը, որ միանգամայն կը համապատասխանի իմ տեսլականիս եւ ձգտումներուս։ 
Ես շատ խանդավառ եմ, որ պիտի ղեկավարեմ Հայաստանի ամէնէն ռազմավարական կազմակերպութիւններէն մին եւ պիտի կարենամ նպաստել Հայաստանի յետագայ զարգացման նորարարական լուծումներ բերելուն»,– ըսած է Խաչատուրեանը։
Ան փոխարինած է Նայիրա Մելիքեանը, որ կազմակերպութենէն ներս կ’աշխատէր աւելի քան 25 տարի՝ մասնակցելով Հիմնադրամին գլխաւոր գրասենեակի, Սուրբ Աննա եկեղեցւոյ եւ Հրազդանի ձորի գործող մշակութային տան կառուցման, ինչպէս նաեւ՝ բոլոր մարդասիրական, կրթաթոշակային եւ բարեգործական դրամաշնորհային ծրագիրներուն։ 
Այսպիսով՝ Խաչատուրեանը Հայաստանի մէջ ժառանգութիւն կը ստանայ տաղանդաւոր խումբ մը, որպէսզի զարգացման ծրագիրներ իրականացնէ ամբողջ երկրին մէջ, ինչպէս նաեւ՝ ղեկավարէ Հիմնադրամին համար հետաքրքրութիւն ներկայացնող բոլոր նոր նախագիծերը՝ անմիջականօրէն աշխատելով «Հրայր եւ Աննա Յովնանեան» ընտանեկան հիմնադրամի նախագահ Էտիլ Յովնանեանի եւ անոր տնօրէններու խորհուրդին հետ։
«Երբ գործադիր տնօրէն կը փնտռէինք, Կորիւնը աչքի ինկաւ որպէս մարդ մը, որ կրնայ Հիմնադրամը արհեստավարժ եւ նորարար ձեւերով ներկայացնել Հայաստանի մէջ »,– ըսած է Յովնանեանը։ 
Ան յաւելած է․ «Ես կը յարգեմ գործարարութեան ոլորտէ ներս անոր փորձն ու Հայաստանի մէջ երկու լուրջ նախագծերու կառավարման տասնամեայ փորձը, եւ վստահ եմ, որ միասնաբար կրնանք բազում ոգեւորիչ նախագծեր իրականացնել։ 
Այս բոլորը կարեւոր են յատկապէս, տրուած ըլլալով, որ մենք մեր ընտանեկան հիմնադրամի նոր փուլին մէջ ենք, երբ հօրս մահէն ետք նոր սերունդը իր ձեռքը վերցուցած է ղեկը, եւ մենք կը ցանկանք ընդլայնել մեր ունեցած ազդեցութիւնը»:
Խաչատուրեանը՝ ըլլալով Փարիզէն, իր կնոջ եւ երկու որդիներուն հետ բնակութիւն հաստատած է Երեւանի մէջ։ Ան կը հաւատայ, որ իր ղեկավարութեամբ՝ «Հրայր եւ Աննա Յովնանեան» ընտանեկան հիմնադրամը կրնայ, բոլոր մակարդակներու վրայ, կառուցել աւելի ուժեղ համայնքներ, բարելաւել տնտեսական զարգացումն ու նպաստել հայրենադարձութեան՝ յանուն Հայաստանի երկարաժամկէտ տնտեսական զարգացման։
«Հիմնադրամի ստեղծումէն ի վեր, այնքան բան կատարուած է ամբողջ Հայաստանով մէկ ընդլայնուած մարդասիրական գործունէութեան միջոցաւ դրական համայնքային փոփոխութեան ուղղութեամբ, որ ես շատ հպարտ եմ եւ պատիւ ունիմ, որ որպէս առաջնորդ մաս կը կազմեմ այս հրաշալի կազմակերպութեան, որ աւելի քան 10 տարի ներգրաւուած եղած է ազդեցիկ նախագծերու մէջ։ 
Ես կը սիրեմ կազմակերպութեան առաքելութիւնը եւ անհամբեր կը սպասեմ ռազմավարական գործընկերութիւններու հաստատման եւ այն հրաշալի ժառանգութեան շարունակութեան, որ արդէն իսկ այդքան շատ բան տուած է մեր երկրին։ 
Անհամբեր կը սպասեմ աշխատանքիս մեկնարկին»,–  ըսած է ան։
Հիմնադրամին հիմնադրումէն ի վեր (1986 թ.), «Հրայր եւ Աննա Յովնանեան» ընտանեկան հիմնադրամը աւելի քան 75 միլիոն տոլար յատկացուցած է բարեգործական, կրթական, գիտական, մշակութային եւ այլ համապատասխան նպատակներով հարիւրաւոր նախաձեռնութիւններու եւ ծրագիրներու՝ հիմնական նպատակ ունենալով օգնել աշխարհասփիւռ հայ համայնքներուն, ինչպէս նաեւ՝ Նոր Ճերսի նահանգի Մանմըթ եւ Օշըն շրջաններու կազմակերպութիւններուն։
Արեւմտահայերէնով բեմադրուած է Գրիգոր Զօհրապի «Խղճմտանքի ձայներ» նորավէպը
«Հիմա մեր վարսայարդարը զիս կ'ուզէ նմանեցնել 19-րդ դարու Պոլսոյ կերպարներուն, յուսով եմ, որ կը ստանանք այդ կերպարը». Դերասանուհի Թուխիկ Կարապետեանը կը պատրաստուի «Խղճմտանքի ձայներ» թատերգութեան։ 
Րոպէներ անց ան բեմ պիտի բարձրանայ Հաճի Տիւրիկի դերակատարութեամբ։
«Ես Հաճի դարձած եմ, Երուսաղէմ գացած եմ, հիմա վերադարձած եմ եւ միջնորդութեան գործով կը զբաղիմ»:
Բեմադրութիւնը 19-րդ դարու գրող Գրիգոր Զօհրապի «Փօստալ»-ը ստեղծագործութեան հիման վրայ է, նուիրուած է հեղինակին 160-ամեակին։ 
Ներկայացումը հովանաւորած է «Հալէպ» հասարակական կազմակերպութիւնը, ֆինանսաւորած է Կրթութեան, գիտութեան, մշակոյթի եւ մարմնակրթութեան նախարարութիւնը։
«Թատերգութեան վերնագիրը դրուեցաւ «Խղճմտանքի ձայներ», քանի որ ներկայացման մէջ կը խօսուին բարքերու, անարդար իրավիճակներու մասին, որոնք եղած են Զօհրապի ժամանակաշրջանին, եւ, թէ որքա՛ն կրնայ մարդուն խիղճը շահերէ մեկնելով նուազիլ եւ մարդկայնութիւնը կորսնցնել», - ըսաւ դերասան Զոհրաբ Բեկը։
Ծրագրի ղեկավար Աւետիս Ափոշնանն ալ կը մարմնաւորէ Ղազար Աղային կերպարը։ 
Հանդիսատեսին կը հրաւիրեն վերջապէս բացայայտելու պատմութեան իրական մեղաւորները եւ տեսնելու հետաքրքրաշարժ տեսարաններ։ 
Թատերգութեան լեզուն արեւմտահայերէնն է.
«Մենք այս անձնակազմը, որ հաւաքեցինք, նպատակ կը հետապնդենք մշտական շարք դարձնելու ծրագիրը, արեւմտահայերէն թատրոնի հիմք մը դնելու: 
Սկզբնական շրջանին Գրիգոր Զօհրապի գործերը կը բեմադրուին, կը վերածուին թատերգութեան, ինչպէս որ այս մէկը ըրած ենք»։
Հիւրերէն շատերը առաջին անգամ ըլլաով եկած էին արեւմտահայերէն թատերգութիւն դիտելու։ 
Մէկ մասը կը տիրապետէ լեզուին, միւս մասը՝ հետաքրքրասիրութենէն մեկնելով եկած է.
«Եկած ենք արեւմտահայերէն ներկայացում դիտելու»
«Հիանալի գործեր ունի Գրիգոր Զօհրապը եւ շատ անհամբեր ենք, որովհետեւ ասիկա առաջին անգամն է Հայաստանի մէջ արեւմտահայերէն ներկայացում կը բեմադրուի՝ նուիրուած անոր 160-ամեակին»։
«Այդքան լաւ չեմ տիրապետեր արեւմտահայերէնին, բայց հետաքրքրական է»։
Եւ ահա արդէն սպասուած թատերգութիւնը սկսած է, հանդիսատեսն իր տեղն է, դերասանները՝ բեմին վրայ։
Ներկայացումը վերջինը պիտի չըլլայ, այլ պիտի շարունակեն եւ հանդիսատեսին ներկայացնեն միւս հայ գրողներուն ստեղծագործութիւնները եւս։ 
Ճիշդ այսպէս ալ պիտի պահպանեն արեւմտահայերէնը։
Քուէթցի գործարարը Արմավիրի մէջ նշենիի հսկայ այգի մը պիտի հիմնէ
Քուէթահայ հայրենադարձ Յակոբ Աբովեանը ցոյց կու տայ 1.100 հեքթար տարածքին սահմանը։ 
«500 հազար ծառ պիտի տնկուի», - ըսաւ «Ալ-Ապտալլահ Կրուփ»-ի տնօրէն Յակոբ Աբովեանը։
500 հազար նշենին պիտի տնկեն իր ընկերոջ՝ քուէթցի գործարարին ներդրումով։ 
Հայաստանի տեղն ալ Յակոբը ցոյց տուած է, խորհուրդ տուած է՝ ճիշդ Արմավիրի մէջ 30 միլիոն տոլարով գործարարութիւն մը հիմնել։
«Հայաստանի մէջ պէտք է ամէնէն ընտիր նուշը ըլլայ», - յաւելեց Յակոբ Աբովեանը։
1.100 հեքթարէն 400 հեքթարն արդէն պատրաստ է մշակման։ 
Նախկինին այս տարածքը ամայի էր՝ քարերով լեցուած։ 
Տարածքն ընտրելու ատեն Հայաստան հրաւիրած են մասնագէտներ Ֆրանսայէն, Իրանէն եւ Սպանիայէն։
«Տեսան մեր տարածքը, մեր կլիման, մեր հողերը։ 
Իրենց խորհուրդներով սկսանք վերամշակել մեր տարածքը տնկիներու համար», - նշեց տնօրէնը։
Հողային ճանապարհը կը տանի դէպի ջրամբար։ 1.100 հեքթարը պիտի ոռոգեն այս կէտէն ու որպէսզի նուշը լաւ բերք տայ, պիտի կիրառեն կաթիլային ոռոգման համակարգը։
«5-րդ սերունդի աշխատանք պիտի կատարուի այստեղ», - ըսաւ Յակոբ Աբովեանը։
Գործարարութիւն հիմնելով աշխատատեղեր ստեղծած են շրջակայ գիւղերու բնակիչներուն համար։ 
Տարածքի զարգացման զուգահեռ պիտի աւելնայ աշխատողներուն թիւը։
«Հիմա մենք 150 աշխատատեղ ունինք, քիչ-քիչ, տարուէ տարի կ’աւելնայ թիւը։ 
Երբ ծառերը տնկենք, հնարաւոր է 500 աշխատող ունենանք», - ըսաւ Յակոբ Աբովեանը։
Այս գարնան արդէն 55 հազար նշենի պիտի տնկեն։ 
Սպանիայէն պիտի բերեն։ 
Աշնան նոյնպէս ծառատունկ տեղի պիտի ունենայ։ 
Արդէն 2024-ին Արմավիրի մէջ նշենին առաջին պտուղները պիտի տայ։
Հայաստանի եւ Արցախի մէջ ԱԹՍ-երու նախագծման եւ կիրառման աշխատանոցներ պիտի ստեղծուին. կը պատմէ հայրենադարձ Ռաֆֆի Քասարճեանը
Հայրենադարձ Ռաֆֆի Քասարճեանը 12 տարի է ի վեր Հայաստանի մէջ կ’ապրի։ 
2008-ին որոշեց՝ իր կնոջ ու երկու երեխաներուն հետ վերադառնալ Սան Ֆրանսիսքոյէն եւ այստեղ շարունակել իր մասնագիտական կեանքը։
«Մինչեւ գալս՝ ես զգալի փորձ ունէի Ամերիկայի մէջ՝ ՏԱ ոլորտէն ներս նոյնինքն Սիլիքոնեան հովիտին մէջ. աշխատած էի ճանչցուած տարբեր ընկերութիւններու մէջ, բաւական հաստատուած էի եւ գիտէի՝ ի՛նչ կ’ուզեմ ընել», - ըսավ Րաֆֆին։
Ռաֆֆին կը ղեկավարէ Հայաստանի Առաջատար արհեստագիտութեանց ձեռնարկութիւններու միութիւնը։ Անիկա նախաձեռնած է «Արմաթ» աշխատանոցներու ծրագիրը, ճարտարագիտական աշխատանոցներ ներդրած է Հայաստանի եւ Արցախի մօտ 600 դպրոցներէ ներս:
«Մեր հիմնական նպատակը եւ առաքելութիւնը այն է, որ զարգացնենք առաջատար արհեստագիտութեանց ոլորտը Հայաստանի մէջ, եւ որ անիկա կարենայ մեծ դեր խաղալ ո՛չ միայն տնտեսական աճին մէջ, այլ նաեւ նոր հնարաւորութիւններ տայ ներկայիս եւ ապագայ սերունդներուն», - ըսավ նա։
2016 թուի Ապրիլեան եւ 2020-ի 44-օրեայ պատերազմներէն ետք միութիւնը որոշած է անօդաչու թռչող սարքեր արտադրել, եւ Հայաստանի մէջ զարգացնել ռազմարդիւնաբերութիւնը:
«Մենք յայտարարեցինք «Արմաթ օդին մէջ» ծրագիրը, որ պիտի ներկայացնէ նոր ծրագիր մը՝ ուղղուած անօդաչու թռչող սարքերու տարբեր հմտութիւններ սորվեցնելու 15-18 տարեկան աշակերտներուն», - ըսավ Րաֆֆին։
Առաջատար արհեստագիտութեանց ձեռնարկութիւններու միութիւնը մինչեւ 2022 թուականը Հայաստանի եւ Արցախի մէջ 65 աշխատանոց պիտի ստեղծէ: 
Պիտի սորվեցնեն՝ ինչպէ՞ս կը նախագծեն, կը հաւաքեն եւ կը կառավարեն անօդաչու թռչող սարքերը: 
Մօտ 10 աշխատանոցի համար ֆինանսաւորումը արդէն ապահոված են մասնաւոր աղբիւրներէ, կ’ակնկալեն նաեւ պետութեան աջակցութիւնը:
Լաս Վեկասի բժշկական քոլեժն այսուհետեւ կը կրէ Քըրք Քըրքորեանի անունը
ԱՄՆ Նեւատա համալսարանի բժշկական քոլեժը այսուհետեւ կը կրէ ամերիկահայ գործարար, բարերար Քըրք Քըրքորեանի անունը` «The UNLV Kirk Kerkorian School of Medicine»: 
«Las Vegas Sun» պարբերականի փոխանցմամբ՝ Քըրք Քըրքորեանը, որ կեանքէն հեռացած էր 2015 թուականին, բազմիցս մերժած էր որեւէ կառոյց իր անունով անուանակոչելու առաջարկները։ 
Նման որոշման համար հիմք ծառայած են ամերիկահայ բարերարին կողմէ բժշկական քոլեժի կառուցման ուղղուած նուիրատուութիւնները, մարդասիրական գործունէութիւնը եւ ճանաչուածութիւնը Լաս Վեկասի մէջ, ուր ան կառուցած է 3 խոշոր հիւրանոց։ 
Շէնքը սկսած են կառուցել դեռեւս նախորդ տարուայ հոկտեմբերին եւ կը նախատեսեն աւարտել յաջորդ տարի։ 
150 միլիոն տոլար արժող շէնքին կառուցումը ֆինանսաւորուած է նուիրատուութիւններով եւ պետութեան միջոցներով։ 
Պարբերականը նշած է, որ բարերար Քըրքորեանը իր կեանքի ընթացքին խոշոր նուիրատուութիւններ կատարած է, ներառեալ՝ Հայաստանին տրամադրելով 1 միլիառ տոլար 1988 թուականի երկրաշարժէն ետք վերակառուցման աշխատանքներուն համար։
Կարօ Փայլանը Հայոց ցեղասպանութիւնը ճանչնալու օրինագիծ մը ներկայացուցած է Թուրքիոյ խորհրդարանի նախագահութեան
Թուրքիոյ քրտամէտ Ժողովուրդներու ժողովրդական կուսակցութեան անդամ, հայ երեսփոխան Կարօ Փայլանը Թուրքիոյ խորհրդարանի նախագահութեան օրինագիծ մը ներկայացուցած է, որմով կ՚առաջարկուի ճանչնալ Հայոց ցեղասպանութիւնը, ցեղասպանութեան պատասխանատուներու անունները վերացնել հանրային վայրերէն եւ փոփոխութիւն կատարել Թուրքիոյ քաղաքացիութեան մասին օրէնքին մէջ:
Փայլանը Ապրիլ 24-ին ուղերձ մը յղած էր, որուն մէջ նշած էր, որ Հայոց ցեղասպանութեան հարցին մէջ արդարութեան հասնիլ հնարաւոր է միայն Թուրքիոյ մէջ: 
«Եթէ Թուրքիան առերեսուի Հայոց ցեղասպանութեան հետ, այլեւս կարեւոր չ՚ըլլար, թէ ինչ կ՚ըսեն միւս պետութիւններու խորհրդարանները: 
106 տարի է՝ կը ժխտուի Հայոց ցեղասպանութիւնը, եւ այդ պատճառաւ այլ երկրներու խորհրդարաններու քննարկման առարկայ կը շարունակէ մնալ»,- նշած էր Փայլանը:
Մոսկովի Լազարեան ճեմարան
«Կարելի է համարձակ կերպով ըսել. եթէ չըլլային Լազարեանները եւ Ներսէս Աշտարակեցին, ռուսահայերը տակաւին շատ երկար թաղուած կը մնային ասիական խաւարին մէջ։ 
Անոնց դպրոցներն էին մեզ կեանքի հրաւիրողները։ 
Այդ դպրոցներէն էր, որ հայու խաւար հորիզոնին վրայ բացուեցաւ գարնանային առաւօտը։ 
Անոնք երկուորեակներ էին, միատեսակ կը մտածէին ու կը գործէին։ 
Երկուքին դաւանանքը միեւնոյնն էր, երկուքն ալ միեւնոյն ճանապարհով կ’ընթանային»։ Հայ պատմաբան, հրապարակախօս, փրոֆեսոր Լէոյի խօսքերն են Մոսկովի մեծահարուստ Լազարեաններուն մասին։
Ուշ միջնադարուն հայկական ազնուական շատ տոհմեր կային Ռուսիոյ մէջ։ 
Անոնք ստացած էին ազնուական տիտղոսներ: 
Մեծահարուստ Լազարեանները ճիշդ այդ տոհմերէն մէկն էին, կը զբաղէին մետաքսի արդիւնահանմամբ ու հանքարդիւնաբերութեամբ։ 
Անոնց միջոցներով 1815 թուականին հիմնադրուեցաւ հայագիտական եւ արեւելագիտական հազուագիւտ գիտա-ուսումնական խոշորագոյն կեդրոններէն մէկը։ 
Այստեղ կ’ուսանէին հայեր, ռուսեր, վրացիներ եւ այլ ազգերու ներկայացուցիչներ՝ առանց ազգային ու դաւանական խտրականութեան։ 
Հիմնադրման առաջին շրջանին ճեմարանը եղած է տարրական մասնաւոր դպրոց եւ կոչուած է Հայկական Լազարեան (Ղազարեան) ուսումնարան։ 
Հանրակրթական առարկաներուն զուգահեռ ուսանողները կը սորվէին հայերէն, լատիներէն, ռուսերէն, ֆրանսերէն, գերմաներէն, արաբերէն, թրքերէն, պարսկերէն: 
Ճեմարանը ունեցած է գերնպատակ՝ պատրաստել ուսուցիչներ հայկական դպրոցներուն համար։ 
Ըստ այդմ, հայագիտութիւնը եղած է գլխաւոր ուղղութիւն եւ հիմնական առարկաները դասաւանդուած են հայերէն: 
Այստեղ ոչ միայն գերազանցում էին հայերէն դասաժամերը, այլեւ դասախօսական կազմը, տնօրինութիւնն ու ուսանողութիւնը հիմնականին մէջ հայեր էին։ 
Ճեմարանի շրջանաւարտները երկու տեսակ քննութիւն կը դիմէին՝ մասնագիտական եւ ընդհանրական։ 
Վերջինը հանրային էր, այսինքն՝ այլ մարդիկ կրնային ունկնդրել։ 
1848-էն սկսեալ ճեմարանը ստացած է արեւելագիտական ուղղութիւն՝ պատրաստելով ուսուցիչներ, արեւելագէտներ, դիւանագէտներ: 
Ունեցած է նաեւ նախապատրաստական բաժին: 
1841 թուին ճեմարանին կից բացուած է հոգեւոր բաժին, ուր կը պատրաստէին հայ եկեղեցւոյ սպասաւորներ։
1858-ին Լազարեան ճեմարանի ուսանողները նախաձեռնած են սիրողական թատրոնի բացումը, իսկ ներկայացումներուն մասնակցած է անձամբ Կոստանդին Ստանիսլաւսկին, որ եւս ճեմարանի սան եղած է: 
Լազարեանները մեծ ներդրում ունեցած են նաեւ ռուսական թատրոնի զարգացման գործին մէջ: 
1872 թուին ճեմարանէն ներս բացուած է արեւելեան լեզուներու բաժինը՝ իբրեւ բարձրագոյն համալսարանական կրթութիւն։ 
Թէպէտ ճեմարանը արդէն ունէր բարձրագոյն ուսումնական հաստատութեան կարգավիճակ, անիկա նախկինին պէս կը շարունակէր կոչուիլ Լազարեան ճեմարան:
Այստեղ ուսանած են հայ մեծերէն Մկրտիչ Էմինը, Գրիգոր Խալաթեանը, Կարապետ եւ Յովսէփ Լուսիկեանները, Կարօ Մելիք-Օհանճանեանը, Ցոլակ Խանզատեանը, Պօղոս Մակինցեանը, Ռափայէլ Պատկանեանը, Վահան Տէրեանը, Սմբատ Շահազիզը, Վարդգէս Սուրէնեանցը, Եղիշէ Թադէոսեանը, ռուսերէն՝ Իւան Թուրկենեւը, Լեւ Թոլսթոյը, Եուրի Վեսելովսկին, Կոստանդին Ստանիսլաւսկին, Միխայիլ Կլինքան, Ռուբէն Սիմոնովը: 
Ճեմարանէն ներս դասաւանդած են Միքայէլ Նալպանտեանը, Սմբատ Շահազիզը, Յարութիւն Ալեմտարեանը եւ այլք։
Ճեմարանը ունեցած է իր տպարանը, ուր լոյս տեսած են հարիւրաւոր ուսումնական ձեռնարկներ, գիրքեր, հետազօտութիւններ 13 լեզուներով, իսկ գրադարանին մէջ տեղ գտած է աւելի քան 40 հազար գիրք: 
Անիկա յետագային տեղափոխուած է Երեւան եւ զետեղուած է Ազգային գրադարանին մէջ:
1921 թուին Լազարեան ճեմարանը վերակազմաւորուած է իբրեւ Մոսկովի արեւելագիտութեան հիմնարկ իսկ շէնքէն ներս, որ իր ունեցուածքով յանձնուած է Հայաստանին, սկսած է գործել Հայաստանի մշակոյթի տունը։
Այժմ ճեմարանի շէնքէն ներս տեղակայուած է Ռուսիոյ Դաշնապետութեան մէջ Հայաստանի Հանրապետութեան դեսպանատունը:
Լիբանանի ԱԳՆ-ն շնորհակալութիւն յայտնած է Հայաստանին՝ գերեվարուած Մարալ Նաճարեանի ազատ արձակուելուն առթիւ
Լիբանանի Արտաքին գործոց եւ գաղթականութեան նախարարի ժամանակաւոր պաշտօնակատար Շարպէլ Ուահպէն իր խորին երախտագիտութիւնը յայտնած է լիբանանահայ Մարալ Նաճարեանի ազատ արձակուելուն առթիւ։
Ուահպէն շնորհակալութիւն յայտնած է բոլոր անոնց, որոնք նպաստած են Նաճարեանի ազատ արձակումը։ 
Շարպէլ Ուահպէն իր շնորհակալութիւնը յայտնած է Միջազգային կարմիր խաչին, Ռուսիոյ, Հայաստանի եւ Ազրպէյճանի իշխանութիւններուն:
Լիբանանի «Ազդակ» օրաթերթ
Լիբանանի մէջ հայկական հետքի մասին վկայութիւնները կը փաստեն երկրէն ներս հայերուն ներկայութեան մասին դեռեւս ՔԱ առաջին դարէն սկսեալ։ 
Ժամանակակից լիբանանահայ համայնքը ձեւաւորուած է հիմնականին մէջ Հայոց ցեղասպանութեան տարիներուն եւ շարունակած է աշխուժանալ անկէ ի վեր։
Հայերը, յատկապէս Լիբանանի անկախութենէն ետք, կրցած են աչքի զարնել ոչ միայն տնտեսութեան, մշակոյթի, այլեւ քաղաքականութեան բնագաւառէն ներս: 
Երկրի տարբեր տարիներուն գումարուած խորհրդարաններէն ներս հայկական համայնքը մշտապէս ներկայացուած եղած է իր երեսփոխաններով, իսկ կառավարութեան կազմին մէջ՝ հայազգի նախարարներով: 
Լիբանանի մէջ յատկապէս հայ մամուլը ունի հարուստ աւանդոյթներ եւ տարիներու պատմութիւն։ 
Երկրի անցուդարձներուն, Հայաստանին առնչուող հետաքրքրական նիւթերուն կարելի է ծանօթանալ բազմաթիւ ամսագիրներու, եռամսեաներու, տարեգիրքերու, շաբաթաթերթերու միջոցաւ։ 
Անոնց շարքէն ներս յատկապէս կ’առանձնանան «Ազդակ», «Զարթօնք» եւ «Արարատ» թերթերը: 
Լիբանանի մէջ շուրջօրեայ կը գործեն նաեւ «Վանայ ձայն» եւ «Ռատիօ Սեւան»  ձայնասփիւռի կայանները:
«Ազդակը» ազգային, գրական, հասարակական-քաղաքական օրաթերթ մըն է, որ կը հրատարակուի 1927 թուականէն ի վեր։ 
Սկիզբը եղած է եռօրեայ, 1930-էն՝ երկօրեայ, իսկ 1932-էն՝ արդէն օրաթերթ։ 
Հիմնադիր եւ սեփականատէր-տնօրէնը եղած է Հայկ Պալեանը։ 
Ներկայիս Շահան Գանտահարեանն է օրաթերթի տնօրէնն ու գլխաւոր խմբագիրը։
Օրաթերթը կը լուսաբանէ հայկական, լիբանանեան եւ միջազգային քաղաքական, տնտեսական, մշակութային, գիտական եւ մարզական անցուդարձները։ 
Այն ունեցած է «Յարդգող» գրական, «Ազդակ շաբաթօրեակ, «Ազդակ մարզական» յաւելուածները։ 
Տարիներու ընթացքին օրաթերթին մէջ մեծ փոփոխութիւններ կատարուած են թէ՛ բովանդակութեան, թէ՛ ձեւաւորման առումով։ 
Այժմ անիկա կը հրատարակուի 10 էջով՝ նախկին 4 էջի փոխարէն։ 
Ամսուան ընթացքին լոյս կը տեսնեն մանկապատանեկան՝ «Պզտիկ–մզտիկ», կանանց համար՝ «Անահիտ» եւ մարզական՝ «Նաւասարդ» յաւելուածները, ինչպէս նաեւ «Ազդակ» ամսագիրը։ 
Օրաթերթն ամէն տարի ընթերցողներուն կը ներկայացնէ իր տարեկան բացառիկը, ուր մանրամասն անդրադարձ կը կատարուի տարուան ընթացքին տարբեր ոլորտներէ ներս տեղի ունեցած  ամբողջական իրադարձութիւններուն։ 
2002-էն ի վեր «Ազդակ»ն ունի իր կայքը՝ www.aztagdaily.com, որ ընթերցողներուն կը մատուցէ նաեւ անգլերէն եւ արաբերէն բովանդակութիւն։
Լիբանանահայ Արմինէ Փանոսեանը վերադարձած է հայրենիք եւ հիմնած է ուսումնական կեդրոն մըԱյսպէս ամէն օր հայրենադարձ Արմինէ Փանոսեանը իր ուսումնական կեդրոնէն ներս կ'ընդունի տասնեակ ուսանողներու։ 
Կը սորվեցնէ՝ ինչպէ՞ս գրել, կարդալ, լսել եւ հաղորդակցիլ անգլերէնով։ 
Արմինէն Լիբանանէն է եւ հայրենիք վերադարձած է, արդէն 5 տարի այստեղ կ'ապրի. 
«Միշտ այդ ցանկութիւնը կար վերադառնալու, բայց պայմաններ պէտք է ըլլային, որովհետեւ ընտանիք ունինք, երեխայ ունինք, իմ պարագայիս՝ իմ ամէնէն մեծ դրդապատճառս երեխաս էր, որ չէի ուզեր ինքն ալ Լիբանանի մէջ մեծնար մեզի պէս, սփիւռքի մէջ, շատ անկայուն, անապահով վիճակի մէջ», - կը պատմէ ան։
Սկիզբը դժուար էր։ 
Սկսաւ ընդամէնը մէկ գրասեղանով եւ լուսամփոփով՝ փոքրիկ սենեակի մը մէջ, յետոյ աշխատանքի եկամուտը ներդրեց եւ հիմնեց այս կեդրոնը։ 
«Միշտ ուզած էի իմ անձնական լեզուի կեդրոնս ունենալ, ո՛չ միայն լեզուի, այլ զարգացման, ուսուցման կեդրոն մը եւ Լիբանանի մէջ ատիկա հնարաւոր չէր, շատ մեծ գումարներ պէտք էր, իսկ այստեղ աւելի փոքր գումարով կարելի էր սկսիլ»։
Լիբանանի տարբեր դպրոցներէ, հրատարակչութիւններէ ներս աշխատելէ ետք Արմինէն 23 տարուան մասնագիտական փորձը ցանկացաւ բերել Հայաստան։ 
Դասաւանդման նոր եղանակներն ու հմտութիւնները սկիզբը հակասեցին Հայաստանի մէջ տարածուած ուսուցման ձեւերուն։ 
Մասնագէտին խօսքով՝ ոչ բոլորը կը հաւատային, որ իր մեթոտները արդիւնք պիտի տան. 
«Ոմանք կը կասկածէին, ոմանք կը կարծէին, որ ես կը խաբեմ, երբ կ'ըսէի՝ միայն անգլերէն կը խօսինք դասարանէն ներս, կ'ըսէին՝ հապա մեր երեխաները ինչպէ՞ս պիտի հասկանան ձեզի, ինչպէ՞ս պիտի հաղորդակցին, կարելի չէ, չ'ըլլար, շատ կը լսէի Չ-ն»։
Արդիւնքը տեսնելէ ետք հաւատացին, վստահեցան, հիմա մէկը միւսին խորհուրդ կու տան այստեղ յաճախելու։ 
Յաճախողներուն թիւը 9-էն դարձաւ 100-է աւելիի։ 
Հիմա  անգլերէնէն բացի, կը դասաւանդեն նաեւ ռուսերէն, սպաներէն եւ հայերէն՝ օտարերկրացիներու համար։ 
Ուսուցիչներուն մեծ մասը նոյնպէս հայրենադարձներ են։ 
Կեդրոնին անունն ալ իր յստակ բացատրութիւնը ունի. 
«A+»-ը ամէնէն բարձր գնահատանիշն է ամերիկեան համակարգին մէջ։ 
Երբ մտածեցի «A+ Skills», նկատի ունէի, որ այստեղ եկող ուսանողներն ու աշակերտները պէտք է ստանան ամէնէն լաւ լեզուական հմտութիւնները», - ըսաւ Արմինէն:
5 տարուան աշխատանքէն ետք արդէն կը գործակցին տարբեր միջազգային կազմակերպութիւններու հետ։ 
Այս տարի բացած են կեդրոնին երկրորդ մասնաճիւղը։ 
Յառաջիկային կը ցանկան նաեւ հիմնել նախադպրոցական զարգացման կեդրոն մը, ուր երեխաները կը կարենան զարգացնել իրենց լեզուական հմտութիւնները։
«Big Mind» ուսումնական կեդրոնի հիմնադիր, դասախօս
Հայրենադարձ Յակոբ Մաքտիսը հայրենիքի մէջ ուսումնական կեդրոն մը հիմնած է
Յակոբ Մաքտիսն է. Հայաստանի պետական կառավարման ակադեմիոյ ուսանողներուն կը սորվեցնէ ճիշդ հաղորդակցիլ։ 
5 տարի առաջ սփիւռքահայ դասախօսը Լիբանանէն վերադարձաւ հայրենիք բազում՝ ծրագիրներով ու նպատակներով։ 
Յակոբն արմատներով Ուրֆայէն է, ծնած ու մեծցած է Սուրիոյ մէջ, կրթութիւնն ստացած է Մխիթարեան վարժարանէն ներս, ապա Հալէպի համալսարանէն ներս։
«Ես շատ լաւ երիտասարդի մը հետ ծանօթացայ։ 
Կ’ուզեմ անպայման նշել անոր անունը՝ Վահէ Մելիքսէթեան։ 
Վահէն բժիշկ է, զոհուեցաւ վերջին պատերազմին։ 
Անոր հետ անընդմէջ կապ կը պահպանէի։ 
Ան կ’ըսէր՝ Յակո՛բ, Հայաստանի մէջ շատ բաներ կրնաս ընել, լաւ ծրագիրնե՞ր ունիս, ինչո՞ւ հայրենիքի մէջ չիրականացնել», - ըսաւ հայրենադարձ դասախօսը։
Սուրիոյ եւ Լիբանանի մէջ Յակոբն իրականացուցած է բազմաթիւ ծրագիրներ։ 
Կ’ըսէ՝ սփիւռքի հայերուն Հայաստանն այդքան ալ լաւ չէ ներկայացուած, այդ իսկ պատճառաւ շատերը մտավախութիւն ունին եւ կը հրաժարին տեղափոխուելու հայրենիք։ 
Իսկ Յակոբը սեփական օրինակով ապացուցեց, որ Հայաստանի մէջ կարելի է յաջողութեան հասնիլ։ 
2 տարի առաջ հիմնեց «Big Mind» ուսումնական կեդրոնը։
«Ամէն մարդ պէտք է ունենայ այդ մեծ միտքը՝ աւելի ճիշդ, կեանքի ճկունութիւնը, որ չհիասթափի մէկ անգամէն, այլ աւելի հեռուն երթայ՝ մտքի իրազեկման հմտութիւնները ճանչնալով», - նշեց Յակոբը։
Իբրեւ մարմնի լեզուի եւ ոչ խօսակցական հաղորդակցութեան դասընթացավար՝ Յակոբ Մաքտիսը շրջած է Հայաստանի մարզերը՝ Արցախով, երիտասարդներուն սորվեցուցած է կեանքի հմտութիւններ։ 
Պատերազմի օրերուն Յակոբն իր անձնակազմով աշխուժօրէն աջակցած է Հայաստանի տեղեկատուական պայքարին՝ տարբեր լեզուներով նորութիւններ եւ վերլուծութիւններ հասցնելով Միջին Արեւելքի երկրներուն։
«Նոր ծրագիր մը ունինք։ 
Ստեղծած ենք օտարալեզու «Armarabia» լրատուամիջոցը, որ նաեւ հետազօտական կեդրոն մըն է։
Հիմա կ’ուզենք առաջ երթալ եւ այդ ծրագիրն իրականացնել, որպէսզի ունենանք հզօր հարթակ, որ ճշմարտութիւնը, իրականութիւնը կը ներկայացնէ Միջին Արեւելքի երկրներուն», - ըսաւ ան։
Յակոբ Մաքտիսը վստահ է՝ ամէն հայ պէտք է ունենայ իր ներդրումը հայրենիքի մէջ։ 
Ժամանակն է վերադառնալու Հայաստան, աշխատելու հայրենիքի մէջ ու անկախ դժուարութիւններէն պայքարելու մինչեւ վերջ։
«Ըլլանք անկեղծ․ Արցախի համար»․ հայ լուսանկարիչին նախագիծով 450 հազար ռուբլի նուիրաբերուեցաւ հիմնադրամին
Մոսկովի մէջ բնակող լուսանկարիչ Սերկէյ Յակոբեանը Արցախին եւ Հայաստանին աջակցելու համար բարեգործական նախագիծ մը իրականացուցած է՝ «Ըլլանք անկեղծ․ Արցախի համար» խորագրով: 
Նախագիծն իրականացուած է 4 օր, մասնակիցները լուսանկարուած են հայկական ազգային հագուստներով, տարազներով: 
Նախագիծին շրջանակէն ներս հաւաքուած է 450 հազար ռուբլի, զոր նուիրաբերուած է «Հայաստան» համահայկական հիմնադրամին:
«Հաւաքեցի խումբ մը մարդիկ, որոնք պատրաստ էին աշխատիլ՝ դիմայարդարներ, հայկական ազգային տարազի ոճաբաններ, բեմադրիչ եւ մեր սիրելի ղեկավարը: 
Մենք այնպէս ըրինք, որ մարդիկ փոխանցում կատարեն համահայկական հիմնադրամին։ Որմէ ետք անոնց կ’արձանագրէինք նկարահանումներու համար, աշխատանքային ժամանակատախտակ կը կազմէինք», - պատմած է Սերկէյը:
Լուսանկարիչին խօսքով՝ նախագիծին նպատակը ոչ միայն դրամահաւաք կազմակերպելն էր, այլ նաեւ հայկական մշակոյթը ցոյց տալը:
«Ընկերներս, ծանօթներս շատ աջակցեցան ինծի, անոնք պարզապէս անտարբեր չէին։ 
Մեզի նաեւ օգնեց ֆիլմի բեմադրիչ Սարիկ Անդրէասեանը։ 
Կար նաեւ հովանաւոր, զոր մեզի յատկապէս նիւթապէս օգնած է՝ տրամադրելով որոշակի գումար, զոր մեզի անհրաժեշտ եղաւ նկարահանումներուն ընթացքին», - ըսած է ան:
Մոսկովաբնակ լուսանկարիչը հիմա ալ նպատակ ունի կազմակերպելու լուսանկարներու փոքր ցուցահանդէս մը՝ բոլոր այն մասնակիցներուն դէմքերով, որոնք աջակցեցան Հայաստանին, Արցախին եւ նախագիծին։
«Կառուցենք Հայաստանը նորովի». ՀՀ վարչապետ Նիկոլ Փաշինեան այցելած է Շիրակի մարզՎարչապետ Նիկոլ Փաշինեան այցելած է Շիրակի մարզ եւ խորհրդակցութեան նիստ իրականացուցած է՝ յառաջիկայ ծրագիրները քննարկելու վերաբերեալ։ 
Խորհրդակցութեան մասնակցած են Տարածքային կառավարման եւ ենթակառուցուածքներու նախարար Սուրէն Պապիկեան, Տնտեսութեան նախարար Վահան Քերոբեան, Շիրակի մարզպետ Յովհաննէս Յարութիւնեան եւ այլ պաշտօնատար անձինք:
Նիկոլ Փաշինեան կարեւոր համարած է պետական կառավարման եւ տեղական ինքնակառավարման մարմիններուն համընթաց գործունէութիւնը՝  յետպատերազմեան ընկերահոգեբանական եւ տնտեսական վերականգնումին գործընթացը ապահովելու համար. «Մենք հիմա պէտք է ապահովենք, որպէսզի այն ծրագիրները, որ ունեցած ենք նախանցած շրջանին, ոչ միայն պատշաճ ձեւով իրականացուին, այլեւ կարենանք նոր ծրագիրներ ձեւակերպել, նոր խթաններ ստեղծել եւ իսկապէս փոխել ընդհանուր իրավիճակը, ընդհանուր տրամադրութիւնը եւ ընդհանրապէս Հայաստանի Հանրապետութիւնը, Շիրակի մարզը, Գիւմրին բերել այնպիսի իրավիճակի մը, որ առնուազն կը բաւարարէ բոլորս»։
«Կառուցենք Հայաստանը նորովի». Փաշինեան յայտարարեց, որ այս կարգախօսը պէտք է շարունակել իրագործել եւ Հայաստանը, Շիրակի մարզը, Գիւմրին պէտք է կառուցել նորովի: 
Այնուհետեւ, Շիրակի մարզպետը եւ փոխմարզպետերը ներկայացուցին նախորդ տարուայ ընթացքին մարզին մէջ արձանագրուած արդիւնքները եւ իրականացուած ծրագիրները։ 
Խորհրդակցութեան ընթացքին քննարկուեցան նաեւ Գիւմրիի տնակներուն հետ կապուած խնդրի լուծման եւ  պատերազմի հետեւանքով Շիրակի մարզ տեղափոխուած արցախցիներուն կարիքները ապահովելու վերաբերող հարցեր:
Նախնական տեղեկութիւններով՝ Գիւմրիի մէջ Նիկոլ Փաշինեան նաեւ փակ հանդիպում մը պիտի ունենայ հայ ռազմագերիներու հարազատներուն հետ։
Արտակ Դաւիթեանը իրաւունքի ուժով ՀՀ ԶՈՒ գլխաւոր շտաբի պետն է
ՀՀ վարչապետ Նիկոլ Փաշինեանը յայտարարութիւն մը տարածած է Արտակ Դաւիթեանին իրաւունքի ուժով ՀՀ ԶՈՒ Գլխաւոր շտաբի պետի պաշտօնին նշանակուած համարելու մասին։ 
Յայտարարութեան մէջ նշուած է.
«Առաջնորդուելով Սահմանադրութեան եւ «Զինուորական ծառայութեան եւ զինծառայողի կարգավիճակին մասին» ՀՀ օրէնքին վերաբերելի դրոյթներով՝ վարչապետին կողմէ 2021 թուի մարտ 10-ին Հանրապետութեան նախագահին ներկայացուցած էր առաջարկ մը՝ Արտակ Դաւիթեանին ՀՀ ԶՈՒ Գլխաւոր շտաբի պետ նշանակելու վերաբերեալ՝ կցելով համապատասխան հրամանագրի նախագիծը:
2021 թուի մարտ 11-ին վարչապետի աշխատակազմ ուղարկուած են Հանրապետութեան նախագահին առարկութիւնները վերոնշեալ նախագծին վերաբերեալ:
Հանրապետութեան նախագահին կողմէ ներկայացուած առարկութիւնները վարչապետին կողմէ չեն ընդունուած, ինչի մասին նոյն օրը գրութիւն ուղարկուած է Հանրապետութեան նախագահին՝ համապատասխան հիմնաւորումներով:
Հաշուի առնելով այն հանգամանքը, որ «Զինուորական ծառայութեան եւ զինծառայողի կարգավիճակին մասին» ՀՀ օրէնքի 35.1-ին յօդուածին 3-րդ մասով սահմանուած ժամկէտներուն մէջ Հանրապետութեան նախագահը չէ ստորագրած վարչապետին կողմէ ներկայացուած նախագիծը եւ չէ դիմած Սահմանադրական դատարան, ղեկավարուելով Սահմանադրութեան 139-րդ յօդուածին 3-րդ մասով, ինչպէս նաեւ «Զինուորական ծառայութեան եւ զինծառայողի կարգավիճակին մասին» ՀՀ օրէնքի 35.1-ին յօդուածին 6-րդ մասով՝ 2021 թուի մարտ 22-էն Արտակ Դաւիթեանը իրաւունքի ուժով կը համարուի նշանակուած ՀՀ ԶՈՒ գլխաւոր շտաբի պետի պաշտօնին»։
Լուսինէ Ստեփանեան – հայաստանի մէջ արցախի մշտական ներկայացուցչութեան հիւպատոսական բաժնի պետի պաշտօնակատարՎերջին օրերուն ընկերային ցանցերուն վրայ տարածուող լուրը, թէ Արցախ այցելելն անվտանգ չէ,  իրականութեան չի համապատասխանիր։ 
Մուտք գործելու կարգը որոշ փոփոխութիւններու ենթարկուած է՝ քաղաքացիներուն անվտանգութիւնը ապահովելու համար։
«Կը ցանկամ ուղղակի անգամ մը եւս շեշտել, որ ատիկա թիւր տեղեկութիւն է։ 
Հաճեցէ՛ք հետեւիլ միայն պաշտօնական տեղեկատուութեան»։
Մուտք գործելու կարգն էապէս չէ փոխուած։ 
Փոփոխութիւնները կը վերաբերին օտարերկրեայ պետութիւններու քաղաքացիներուն եւ այն սփիւռքահայերուն, որոնք Հայաստանի քաղաքացի չեն։ 
Արցախ այցելելու համար անոնք նախապէս պէտք է դիմեն Արցախի Արտաքին գործոց նախարարութիւն՝ մուտք գործելու թոյլտուութիւն ստանալու համար։
«Արցախի Արտաքին գործոց նախարարութիւնը պարզապէս կը տեղեկացնէ ռուս խաղաղապահները՝ այցելել ցանկացող քաղաքացիներուն մասին»։
Հայաստանի քաղաքացիութիւն չունեցող սփիւռքահայերուն եւ օտարերկրացիներուն համար կը գործէ այցագրի կարգ։ 
Այցագիրները պիտի տրամադրուին 3-4 օրուան մէջ։ 
Ռուսիոյ քաղաքացիներուն համար այցագրի կարգ չկայ, Արցախ այցելելու համար անոնց կը տրամադրուի գրանցման թերթիկ։ 
Հայաստանի քաղաքացիներուն համար մուտքը ազատ է։
Արտադրուած է Հայաստանի մէջ.  Սփիւռքահայերուն արտադրանքը ներկայացուած է նորաբաց Ազգային մոլէն ներսՀայկական արտադրանքը մէկ հարթակի վրայ ներկայացնելու եւ վաճառելու ծրագիրը արդէն իրականութիւն է. Ազգային մոլէն ներս ներկայացուած տեսականին միայն հայկական ծագում ունի եւ ազգայինը նախընտրողներուն համար է։ 
Այստեղ ներկայացուած աւելի քան 250 վաճառանիշեր կան, որոնց մէկ մասն ալ սփիւռքահայ արտադրողներունն է։
Դանիէլ Ղեւոնդեան - գործարար
«3-4 տարի է, ինչ մենք կանք շուկային մէջ, իսկ «Ազգային մոլէն» ներս գտնուիլը կ’օգնէ խթանելու եւ զարգացնելու մեր արտադրութեան ծաւալները, եւ քանի որ նպատակը միայն հայկական արտադրանքը ներկայացնելն է, դուրսէն ներածուած ոչ մէկ բան կայ, մենք ալ մեր կարգին որոշեցինք անպայման մեր տաղաւարը ունենալ»,- ըսաւ Դանիէլ Ղեւոնդեանը։ 
«Այստեղ ներկայացուած է նաեւ մեր փունջ-փաթեթը, որուն մէջ 5 տեսակի միրգեր կան, 100 կրամի փոխարէն գնորդը կրնայ առնել 300 կրամ տարողութեամբ փաթեթը, որուն մէջ կան բոլոր տեսակի միրգերը՝ համերու բազմազանութիւն մըն է եւ գեղեցիկ՝ սեղանին վրայ դնելու համար» ,- ըսաւ Դանիէլը։ 
Կասիայով խնձորի չիրէն մինչեւ լոլիկի եւ նարինջի չիր. հայկական իւրաքանչիւր միրգ եւ բանջարեղէն կրնայ դառնալ Չրենիի գեղեցիկ փաթեթի իւրայատուկ համ ու բոյր։ 
Իսկ հայկական արտադրանքին հանդէպ ուշադրութիւնը միայն հայերուն կողմէն չէ, այստեղ այցելող զբօսաշրջիկն ու սփիւռքի մէջ ապրող հայն ալ կը գտնեն իրենց հետաքրքրող ապրանքներ։ 
«Հիմա ամենակարեւոր պահն է, որ հայկականին մեծ կարեւորութիւն տրուի, պետութեան եւ քաղաքացիներուն կողմէ առաւելագոյն աջակցութիւն պէտք է տրուի, մինչեւ ճգնաժամը յաղթահարուի եւ շարունակենք աշխատիլ»,- նշեց Դանիէլը։ 
Արտադրողներուն մէկ վայրի մէջ հաւաքելու մտայղացումը սուրիահայ Վանի Նալպանտեանին եւս ոգեւորած է, յատկապէս, որ հեռանկարին մէջ հայկական արտադրանքը արտածելու միտում կայ։
Վանի Նալպանտեան - հագուստի արտադրող
«Մենք եկանք այն եզրակացութեան, որ քանի Հայաստանի մէջ ենք եւ հայկական արտադրանք կը ստեղծենք, առաջինը թող ըլլայ Ազգային մոլէն ներս ներկայացուած»,- կ’ըսէ Վանին։ 
Հագուստի անհատական պատուէրներու պարագային ալ Վանին կը կարեւորէ կտորի եւ ձեւաւորման ճիշդ ընտրութիւնը, սակայն գիները մատչելի են, որպէսզի իւրաքանչիւրը կարենայ ընտրութեան պարագային գնել հայկականը։ 
«Մենք սկսած ենք «Նոր Արեւ» կարուձեւի արտադրամասով, որ սուրիահայերու հովանու տակ գործող կազմակերպութիւն մըն է։ 
Հիմա կ’արտադրենք բնապահպանական պայուսակներ, բժշկական խալաթներ, եւ միատեսակ տարազներ, նաեւ ունինք անհատական արտադրութիւն մանկական հագուստի»,- նշեց արտադրողը։
Ազգային մոլէն ներս կողք-կողքի դրուած տեղական արտադրանքը ցուցահանդէսի ու վաճառքի համար է, ուր կարելի է գտնել թէ՛ անհրաժեշտ իրեր, եւ թէ՛ նուէրներու իւրօրինակ տարբերակներ։
«Երեւանի գինիի օրեր» փառատօնին մասնակցեցան բազմաթիւ սփիւռքահայեր եւ զբօսաշրջիկներ Թէ չըլլար կինն ու գինինԿնոջ ու գինիի պատմութիւնը այստեղ անգիր գիտեն։  
Մոսկովեան, Թումանեան, Սարեան խաչմերուկներուն վրայ հայկական գինիի բոյրը տարածուած էր, այստեղ հրաւիրած են զբօսաշրջիկները, սփիւռքահայերը եւ Արշակ Բ.։ 
Երեւանի մէջ գինիի օրեր են։
Արշակ Բ. կը լուսանկարէ
Սփիւռքահայերու այս խումբը Երեւան եկած է Լիբանանէն եւ Լոս Անճելոսէն։ 
Որոշները գինիի օրերուն կրկին մասնակցած են, հիմա ալ շուկայի վրայ յայտնուած նորոյթները կը փորձեն:
«Նոր փորձած ենք կարմիր գինին։ 
Լաւ էր, շատ համով էր, շատ սիրուն էր գոյնը, ամէն ինչն ալ տեղին էր», - պատմեց Լոս Անճելոսէն եկած Հրակ Խոտավերտեանը։
«Երկրորդ անգամն է, որ կը մասնակցիմ «Գինիի օրերուն»։ 
Կարծեմ՝ 3 տարի առաջ էր միւսը։ 
Ընդհանրապէս լաւ է, շատ հիանալի մթնոլորտ է։ 
Ամէն մարդ ուրախ է, քիչ մը խմած, բայց կարեւորը մթնոլորտը լաւ է», - ըսաւ Լիբանանէն եկած Զատիկ Ունանեանը։
«Շատ լաւ է, շատ ուրախ ենք։ 
Առաջին անգամ կը մասնակցինք գինիի փառատօնին», - նշեց սփիւռքահայերէն մէկը։
Մի քանի գաւաթ հայկական գինի խմելէ ետք զբօսաշրջիկները հայերէն կը սկսին խօսիլ։ 
Առայժմ մի քանի բառով, բայց կրնան ցոյց տալ, թէ որքա՛ն հաւնած են գինին, հայկական հիւրասիրութիւնն ու Հայաստանը։
Համով է, շատ համով է, լուրջ։
«Կը սիրեմ մասնակցիլ փառատօններուն. ուտելիքի փառատօնին, Տոլմայի փառատօնին, եւ ասիկա ալ գինիի փառատօնն է», - նշեց Չինաստանէն եկած Վանկ Ինկը։
Շատ համով է։ 
Ես կը սիրեմ Հայաստանը, Հայաստանը լաւն է։ 
Հայկակական գինիի աղուոր համի ու բոյրին մասին այստեղ բոլորը կը խօսին։ 
Կատակ կ'ընեն՝ հայկական գինին երբեք շատ չէ, որքան խմես, այնքան աւելի շատ կ'ուզես։
«Շատ գինի կայ։ 
Հրաշալի է։ 
Անակնկալ  էր։ 
Նկատի ունիմ հրաշալի է Հայաստանի մէջ տեսնել, որ այսպիսի լաւ որակով գինի կայ», - ըսաւ ԱՄՆ-էն եկած Էնտի Կոլտէնը։
«Հայկական հիւրասիրութիւնը անպարտելի է։  
Աշխարհի վրայ այլ տեղ չես գտներ», - նշեց Մարիա Մելնիքովան, ով Երեւան եկած է ԱՄՆ-էն։
«Հայաստանը գեղեցիկ երկիր մըն է, Երեւանը կը սիրեմ։ 
Այստեղ կ'ապրիմ, արդէն 6 ամիս է։ 
Անցած տարի տեղի չունեցաւ այս միջոցառումը եւ շատ տխուր էր։ 
Իսկ հիմա ամէն ինչ փորձեցինք», - ըսաւ Ռուսիայէն եկած Իկոր Պելենքան։
«Մթնոլորտը լաւ է, ամէն ինչ փորձեցինք, ուրախ է, պարեցինք, եւ այս ամէնը շատ դրական է», - նշեց Ռուսիայէն եկած Լէոնա Քոնտովան։
Միայն գինին չէ, որ այստեղ կը գրաւէ հիւրերը։ 
Փողոցի միւս ծայրը հայկական գինիի 8-հազարամեայ պատմութիւնը կայ։ 
Սկիզբը աս է։ 
Նախ պատմութեան կը ծանօթանան, ետքը՝ գինին կը փորձեն։
«Ասիկա հնագոյն նմոյշն է մեր մօտ ցուցադրուող՝ վաղ Կուր-Արաքսեան ժամանակաշրջանին թուագրուող, ատիկա 4-րդ հազարամեակն է մեր թուարկութենէն առաջ, մօտ 5000 տարեկան սափոր մըն է», - նշեց Հայաստանի գինիի պատմութեան թանգարանի տնօրէն Հայկ Կիւլամիրեանը։
Երեւանի գինիի օրերը տեղի ունեցան 5-րդ անգամ ըլլալով։ 
Ասիկա զբօսաշրջութեան եւ գինեգործութեան շփման հարթակ մըն էր՝ տնտեսութիւնը խթանելու համար։
Մարալ Նաճարեանը մանրամասներ ներկայացուցած է իր գերեվարման մասին
Գերեվարուած Մարալ Նաճարեանը մարտ 10-ին ազատ արձակուելէ եւ Պէյրութ վերադառնալէ ետք հարցազրոյց տուած է լիբանանեան «Արարատ» օրթաթերթին եւ մանրամասներ պատմած է իր գերեվարման մասին։ 
«Սեպտեմբեր 16-ին ցանկացած էինք երթալ Արցախի մէջ հաստատուելու: 
Երբ պատերազմը սկսաւ, ես եւ քոյրս վերադարձանք Երեւան։ 
Իսկ Վիգէնը՝ նշանածս, կամաւորագրուեցաւ Մարտունիի շրջանին մէջ։ 
Նոյեմբեր 10-ին, երբ լսեցի, որ Շուշին գրաւած են, նշանածիս հետ որոշեցի երթալ Շուշի եւ մեր իրերը բերել», - պատմած է ան։ 
Մարալին խօսքով՝ նախ գացած են Բերձոր, յետոյ Շուշի, սակայն Շուշիի մուտքի մօտ հասնելուն պէս տեսած են, որ փակ է ճանապարհը, անոնց մօտեցած են ազրպէյճանցի զինուորականներ. 
«Սկիզբը մեր հեռաձայնները առին մեր ձեռքէն, յետոյ դրամապանակները եւ միւս իրերը։ 
Այնուհետեւ մեզի իրենց ինքնաշարժներով տարին այլ ուղղութեամբ», - պատմեց Մարալը։
Մարալ Նաճարեանը կը պատմէ, որ զիրենք տեղափոխած են Պաքու եւ բանտին մէջ պահած են, ուր եւ հարցաքննած են անոնց։
«Մինչեւ փետրուար 12 ոչ ոքի հետ տեսակցութիւն եղած է, զիս առանձին սենեակի մէջ կը պահէին։ 
Փետրուար 12-ին Կարմիր խաչէն երկու կին եկան մօտս եւ հարցազրոյց ունեցան հետս։ 
Ինծի ըսին, որ մօտ ժամանակներս պիտի ազատիմ։ 
Ուրախութեանս չափուսահման չկար, անոնք ինծի յոյս տուին», - պատմեց ան։
Մարտ 10-ի առաւօտեան Մարալին օդակայան ուղեկցած են Կարմիր խաչի ներկայացուցիչները, որմէ ետք ալ ան վերադարձած է Պէյրութ։ 
Հարցազրոյցի վերջաւորութեան Մարալ Նաճարեանը շնորհակալութիւն յայտնեց Կարմիր խաչի միջազգային կոմիտէին, Լիբանանի Արտաքին գործոց նախարարութեան, կուսակցութիւններուն եւ Հայաստանին՝ ստացած աջակցութեան համար։
Լիբանանի մէջ զանգուածային ցոյցեր տեղի կ’ունենան. քաղաքացիները կը պահանջեն երկիրը դուրս բերել ճգնաժամէն
Լիբանանի մէջ զանգուածային բողոքի ցոյցեր տեղի կ’ունենան։ 
Երկրի տարբեր քաղաքներուն մէջ ցուցարարները ինքնաշարժներու անիւներ այրած են եւ փակած են գլխաւոր փողոցները։ 
Անոնք իշխանութենէն կը պահանջեն քայլեր ձեռնարկելու՝ երկիրը տնտեսական ճգնաժամէն դուրս բերելու եւ կեանքը բարելաւելու համար.
«Լիբանանեան արժոյթը տոլարի դիմաց 1.500 էր, այսօր արդէն 10 հազարը անցած է։ 
Այսինքն՝ տնտեսական մեծ խնդիրներու առջեւ կանգնած ենք, որ առաջացուցած է ընկերային խնդիրներ, եւ, բնականաբար, պէտք է ճանապարհները փակեն, բողոքեն եւ տարրական պայմաններ խնդրեն», - պատմեց Լիբանանի մէջ Հանրային հեռատեսիլի ընկերութեան թղթակից Փաթիլ Մկրտիչեանը։
Լիբանանի մէջ ճգնաժամը խորացաւ յատկապէս օգոստոս 4-ի Պէյրութի նաւահանգստի պայթումէն ետք։ 
Փաթիլ Մկրտիչեանի խօսքով՝ հասարակութեան ընդվզման պատճառներէն մէկն այն է, որ մինչ օրս Լիբանանի մէջ կառավարութիւն չէ կազմուած, որ վերահսկէ երկրին իրավիճակը, զբաղի պայթումի պատճառներուն բացայայտմամբ եւ տուժածներուն ընկերային խնդիրներով։
«Ինչո՞ւ 210 զոհ ունեցանք, ինչո՞ւ 6.000 հոգի վիրաւորուեցաւ, հարիւրաւոր մարդիկ մնացին առանց տան, մէկ մասին տուները վերանորոգուեցան, միւս մասինը՝ ոչ։ 
Ասիկա ընկերային մեծ խնդիր է», - ընդգծեց Մկրտիչեանը։
Լիբանանեան լիրայի արժեզրկման հետեւանքով երկրէն ներս ապրանքներու աննախադէպ գնաճ արձանագրուած է։ 
Փաթիլ Մկրտիչեանն ըսաւ՝ մարդոց մեծ մասն աշխատանք չունի եւ կը պայքարի՝ նուազագոյն պահանջները բաւարարելու համար։ 
Հայկական համայնքը նոյնպէս անմասն չէ մնացած այս իրավիճակէն։
«Բարեբախտաբար մեր կուսակցութիւնները, համայնքի միութիւնները ձեռք-ձեռքի տուած իրար կ’օգնեն։ 
Եկեղեցին իր բարերարներով կ’աջակցի ժողովուրդին, կայ նաեւ Լիբանանահայ օգնութեան խաչը, որ բժշկական օգնութեան աշխատանքներ կ’իրականացնէ, ուտելիք կը բաշխէ։ 
– Իրականութեան մէջ՝ շատ ծանր օրեր կ’ապրինք, մեր պատմութեան ամենածանր օրերն են, համայնքը պայքարի մէջ է», - ըսաւ Փաթիլ Մկրտիչեանը։
Լիբանանահայ լրատուական միջոցներուն փոխանցմամբ՝ այս շաբաթ ցոյցերը վերսկսած են նոր թափով, մարտ 8-ն երկրէն ներս անուանած են «Բարկութեան երկուշաբթի»։ 
Ցուցարարները մինչ օրս կը շարունակեն բողոքի ցոյցերը։
Քիեւի հայ համայնքի անդամները հանդիպած են Ուքրանիոյ մէջ ՀՀ դեսպանին հետ
Քիեւի հայ համայնքի երիտասարդներուն նախաձեռնութեամբ համայնքին անդամները հանդիպած են Ուքրանիոյ մէջ ՀՀ նորանշանակ դեսպան Վլատիմիր Կարապետեանի հետ։ 
Ծանոթութիւնն ու շփումը անցած է ոչ պաշտօնական եւ ընկերային մթնոլորտի մէջ։ 
Դեսպանը պատմած է իր մասին, նկարագրած է դեսպանութեան առաքելութեան հիմնական ուղղութիւնները, ինչպէս նաեւ ներկայացուցած է իր պատկերացումները Հայաստանի եւ Ուքրանիոյ միջեւ երկկողմ յարաբերութիւններու զարգացման մասին։
Ելոյթէն ետք դեսպանը պատասխանած է համայնքի ներկայացուցիչներուն հարցերուն։ 
Հանդիպումին մասնակցած է նաեւ Քիեւի հայ համայնքի ղեկավար Նորիկ Գէորգեանը։
Ձերբակալուած են Պոլսոյ մէջ հայկական եկեղեցւոյ պատին վրայ պարող տղամարդիկը
Թուրքիոյ իրաւապահ մարմինները ձերբակալած են Պոլսոյ Քատըգիւղի թաղամասէն ներս գտնուող հայկական Սուրբ Թագաւոր եկեղեցւոյ մուտքի պատին վրայ բարձրացած եւ խաչին շուրջ բարձր երաժշտութեան տակ պարող երեք քաղաքացիները: Այդ մասին հաղորդած է «Ռիա Նովոստի»-ն:
Ըստ թրքական լրատուամիջոցներուն՝ անոնք արբած են: 
Համացանցի վրայ յայտնուած միջադէպին տեսանիւթը արժանացած է Թուրքիոյ հայ եւ քրիստոնեայ այլ համայնքներու ներկայացուցիչներուն խիստ քննադատութեանն ու պարսաւանքին։
Հայկական եկեղեցւոյ նկատմամբ անյարգալից դրսեւորման անդրադարձած է Թուրքիոյ խորհրդարանի հայ երեսփոխան Կարօ Փայլանը: 
Այս մասին Փայլանը գրառում մը կատարած է «Twitter»-ի վրայ:
«Կը դատապարտեմ անոնք, որոնք անյարգալից վերաբերմունք դրսեւորած են Քատըգիւղի մէջ գտնուող մեր եկեղեցւոյ նկատմամբ, եւ անոնք, որոնք թոյլ տուած են որ տեղի ունենայ այդ»,- գրած է ան:
Փայլանը պահանջած է, որ Թուրքիոյ Ներքին գործոց նախարարութիւնը հետաքննութիւն սկսի դէպքին վայրը ներկայ եղած եւ անգործութեան մատնուած ոստիկաններուն դէմ: 
Ըստ ականատեսներուն՝ սրբավայրը անարգող քաղաքացիներուն նկատմամբ ոստիկանները միջոցներ չեն ձեռնարկած:
Թուրք երիտասարդներուն այդ արարքը դատապարտած է նաեւ երկրի իշխող «Արդարութիւն եւ զարգացում» կուսակցութեան խօսնակ Օմէր Չելիքը: 
«Մենք կը դատապարտենք Սուրբ Թագաւոր եկեղեցւոյ նկատմամբ անյարգալից վերաբերմունքը: 
Մզկիթներու, եկեղեցիներու, հրէից տաճարներու դէմ ուղղուած նման գործողութիւնները անյարգալից վերաբերմունք են բոլորին նկատմամբ, մենք ատոնք սադրանք կը սեպենք»,- գրած է Չելիքը «Twitter»-ի վրայ:
Միհրան Յարութիւնեանը Մոսկովի մէջ կայացած մրցաշարին անզգայութեան ենթարկելով յաղթած է մրցակիցինՅունահռոմէական ոճի ըմբշամարտի Ողիմպիական խաղերու փոխախոյեան, խառն մենամարտերու մարտիկ Միհրան Յարութիւնեանը 4-րդ յաղթանակը տօնած է «MMA»-ին մէջ:
Մոսկովի մէջ կայացած «Eagles FC 35» մրցաշարին հայ մարզիկը մրցած է ռուսիացի Ահմետխան Ահմետովի հետ եւ 3 վայրկեան 17 երկվայրկեանի մէջ անզգայութեան ենթարկած է մրցակիցին։
Ի դէպ, Միհրան Յարութիւնեանը դահլիճ մտած է Մոնթէ Մելքոնեանի յայտնի խօսքերուն ներքոյ՝ «Պէտք է հիմա մեր ողջ ուժը դնենք այս գործին մէջ, յաղթենք...»:
Անոր ուղեկցած է հայկական տարազ հագուած պարային խումբ մը, որ «Բերդ» պարած է՝ նախքան Յարութիւնեանի ութանկիւն մտնելը: 
Միհրան Յարութիւնեանի մարտավկան «MMA» մարտիկ Էտուարտ Վարդանեանն էր:
յաւելենք, որ այս մենամարտը Միհրան Յարութիւնեանի համար 5-րդն էր «MMA»-ի մէջ: 
Նախորդ 4 մենամարտերէն 3-ը հայ մարզիկը յաղթած էր, 1-ը՝ պարտուած:
Աղբիւր՝ 1lurer.am
Ակնյայտ է, որ ահաբեկչական գործողութեան մասին խօսք չի կրնար ըլլալ. Արտակարգ իրավիճակներու նախարարը՝ «Սուրմալու»-ի պայթումին մասին
Օգոստոս 14-ին, ժամը 13։23-ին, Ճգնաժամային կառավարման ազգային կեդրոնը ստացաւ «Սուրմալու» առեւտուրի կեդրոնէն ներս տեղի ունեցած պայթումին ահազանգը։ 
Վերջին տուելներով՝ մահացած է 6 մարդ, իսկ անյայտ կորսուած կը համարուի 16 քաղաքացի: Նախապէս անյայտ կորսուած կը համարուէր 19 քաղաքացի:
Անյայտ կորսուածներու շարքին կան Ռուսիոյ եւ Իրանի քաղաքացիներ։
«Անյայտ կորսուածներուն թիւը նուազած է այն ենթադրութեամբ, որ ընտանիքի անդամները գտած են անյայտ կորսուած անձերը»,- ըսաւ Արտակարգ իրավիճակներու նախարարութեան մամլոյ խօսնակ Հայկ Կոստանեանը:
Առողջապահութեան նախարարութեան տուեալներով՝ այս պահուն տարբեր հիւանդանոցներու մէջ բուժում կը ստանայ 13 մարդ: 
Մասնագէտները անոնց առողջական վիճակը կը գնահատեն բաւարար։ 
Միւս վիրաւորները դուրս գրուած են՝ վիճակի բարելաւմամբ: 
Բժշկական կեդրոններ տեղափոխուածներուն ընդհանուր թիւը 61 է:
Հայաստանի Արտակարգ իրավիճակներու նախարարութիւնը 99 տոկոսով համոզուած է, որ տեղի ունեցած պայթումը ահաբեկչական գործողութիւն մը չէ: 
Այդ մասին լրագրողներուն հետ զրոյցին ընթացքին ըսաւ Հայաստանի Հանրապետութեան Արտակարգ իրավիճակներու նախարար Արմէն Փամբուխչեանը:
«Պայթումին պահը դիտելով՝  ակնյայտ կը դառնայ, որ կատարուածը ահաբեկչական գործողութիւն մը չէ, որովհետեւ նախ տեղի ունեցած է որոշակի այրում, ծխագոյացում, այնուհետեւ՝ պայթում: 
Այսինքն՝ եղած է կրակ, որ այնուհետեւ տարածուած է պայթուցիկ նիւթերուն վրայ: 
Ըստ Արտակարգ իրավիճակներու նախարարութեան, ասիկա 99 տոկոսանոց ճշմարտութիւն է»,- մանրամասնեց Փամբուխչեանը:
«Մենք չենք կրնար անմիջապէս գործողութիւններ իրականացնել, որովհետեւ փլատակներուն տակ կան մարդիկ: Մեծ յոյս ունինք, որ անոնք ողջ են»,- ըսաւ Փամբուխչեանը:
Արտակարգ իրավիճակներու նախարարութեան մամլոյ խօսնակ Հայկ Կոստանեանի խօսքով՝ որոնողափրկարարական աշխատանքներուն ընթացքին ներգրաւուած շուները առեւտուրի կեդրոնի փլատակներուն տակ գտած են որոշ հետքեր: 
Ան նաեւ վստահեցուց, որ փրկարար ծառայութեան ուժերը բաւարար են թէ՛ հրդեհի մարման, թէ՛ որոնողափրկարարական աշխատանքները իրականացնելու համար: 
Ժամանակի ընթացքին, ողջ մարդիկ գտնելու հաւանականութիւնը կը զերոյանայ: Փրկարարները կը վերացնեն հնարաւոր բոլոր վտանգները, կ’իրականացուին նոր աշխատանքներ: 
Այս մասին լրագրողներուն հետ ճեպազրոյցին ընթացքին ըսաւ Փրկարարական ուժերու վարչութեան պետի տեղակալ Բագրատ Վարդազարեանը:
«Սուրմալու» առեւտուրի կեդրոնին մէջ հրդեհաշիջման եւ որոնողական աշխատանքները կը շարունակուին: 
Արտակարգ իրավիճակներու նախարարութեան «911» թեժ գծին ստացուած զանգերուն հիման վրայ՝ անյայտ կորսուածներուն թիւը պարբերաբար կը փոխուի:
Հակառակորդին կրակոցէն ժամկէտային զինծառայող մը ստացած է մահացու հրազէնային վիրաւորում. Պաշտպանութեան նախարարութիւն
Սեպտեմբեր 5-ի երեկոյեան հայ-ազրպէյճանական սահմանագօտիի արեւելեան հատուածին մէջ տեղակայուած մարտական դիրքին մէջ, նախնական տուեալներով հակառակորդին արձակած կրակոցէն մահացու հրազէնային վիրաւորում ստացած է պարտադիր ժամկէտային զինծառայող, կրտսեր սերժանտ Արման Գագիկի Սարգսեանը (2002 թուականի ծնունդ):
Փաստին առնչութեամբ կայազօրային քննչական բաժնէն ներս կը նախապատրատուին նիւթեր:
Պաշտպանութեան նախարարութիւնը կը կիսէ կորստեան ծանր վիշտը եւ իր զօրակցութիւնը կը յայտնէ Արման Սարգսեանի ընտանիքի անդամներուն, հարազատներուն եւ ծառայակից ընկերներուն:
Միրզոյեանն ու Լաւրովը քննարկեցին Արցախի հարցով եռակողմ համաձայնութիւններու կեանքի կոչման ընթացքը
Հայաստանի Արտաքին գործոց նախարար Արարատ Միրզոյեանն ու Ռուսիոյ Արտաքին գործոց նախարար Սերկէյ Լաւրովը սեպտեմբեր 1-ին տեղի ունեցած հեռաձայնային զրոյցին ընթացքին քննարկեցին Արցախի հարցով եռակողմ համաձայնութիւններու կեանքի կոչման ընթացքն ու հեռանկարները:
«Կողմերը մանրամասնօրէն քննարկեցին Ռուսիոյ, Հայաստանի եւ Ազրպէյճանի ղեկավարներու միջեւ 2020 թուականի նոյեմբեր 9-ի, 2021 թուականի յունուար 11-ի եւ նոյեմբեր 26-ի եռակողմ համաձայնութիւններու կեանքի կոչման ընթացքն ու հեռանկարները։ Համաձայնութիւն ձեռք բերուած է մօտ ժամանակներս շփումները շարունակելու»
Միրզոյեանն ու Լաւրովը քննարկեցին Ռուսիոյ նախագահի՝ Հայաստան պետական այցելութեան եւ Հաւաքական անվտանգութեան խորհուրդի Երեւանի նստաշրջանի կազմակերպման ընթացքը
Աշխատանքային այցելութեամբ Մոսկուա գտնուող Հայաստանի Հանրապետութեան Արտաքին գործոց նախարար Արարատ Միրզոյեանը սեպտեմբեր 5-ին հանդիպեցաւ Ռուսիոյ Արտաքին գործոց նախարար Սերկէյ Լաւրովի հետ: 
Միրզոյեանն ու Լաւրովը քննարկեցին Ռուսիոյ նախագահի՝ Հայաստան նախատեսուած պետական այցելութեան եւ Երեւանի մէջ տեղի ունենալիք ՀԱՊԿ Հաւաքական անվտանգութեան խորհուրդի նստաշրջանի կազմակերպման ընթացքը։
Նախարար Միրզոյեանը ցաւակցութիւն յայտնեց Աֆղանիստանի մէջ Ռուսիոյ դեսպանութեան մօտ պայթումին հետեւանքով զոհերուն առնչութեամբ եւ շուտափոյթ ապաքինում մաղթեց տուժածներուն:
«Հանդիպման ընթացքին Արարատ Միրզոյեանը եւ Սերկէյ Լաւրովը մանրամասնօրէն անդրադարձան հայ-ռուսական ռազմավարական գործընկերութեան եւ դաշնակցային յարաբերութեանց յետագայ զարգացման վերաբերող շարք մը հարցերու, ներառեալ` առեւտրատնտեստական եւ գիտամշակութային ոլորտներէն ներս համագործակցութեան»,- ըսուած է հաղորդագրութեան մէջ։
Նշելով, որ այս տարի կը լրանայ Հայաստանի եւ Ռուսիոյ միջեւ դիւանագիտական յարաբերութեանց 30-ամեակը եւ Բարեկամութեան, համագործակցութեան եւ փոխադարձ օգնութեան պայմանագրի 25-ամեակը, կողմերը գոհունակութիւն յայտնեցին բոլոր, ներառեալ` ամէնէն բարձր մակարդակներով հաստատուած աշխոյժ երկխօսութեամբ, ՀԱՊԿ, ԵԱՏՄ, ԱՊՀ եւ այլ միջազգային կազմակերպութիւններու ծիրէն ներս սերտ համագործակցութեամբ:
«Զրուցակիցները քննարկեցին տարածաշրջանային անվտանգութեան եւ կայունութեան խնդիրներու վերաբերող շարք մը հարցեր: 
Միտքեր փոխանակուեցան Հայաստանի եւ Ազրպէյճանի միջեւ սահմանազատման եւ սահմանային անվտանգութեան հարցերուն, տարածաշրջանին մէջ տնտեսական եւ փոխադրամիջոցային ենթակառուցուածքներու ապաշրջափակման աշխատանքներուն վերաբերեալ։
Հանգամանալից կերպով անդրադարձ կատարուեցաւ Հայաստան-Ազրպէյճան յարաբերութեանց կարգաւորման եւ Արցախեան հակամարտութեան վերաբերող հարցերուն:
Արարատ Միրզոյեանը կարեւորեց ռուսական կողմին ջանքերը, ներառեալ՝ ԵԱՀԿ Մինսքի խումբի համանախագահութեան մակարդակով՝ ուղղուած Արցախեան հակամարտութեան տեւական եւ համապարփակ կարգաւորման»,- յայտնած են Հայաստանի Հանրապետութեան Արտաքին գործոց նախարարութենէն:
Հանդիպման ընթացքին վերահաստատուեցաւ 2020 թուականի նոյեմբեր 9-ի, 2021 թուականի յունուար 11-ի եւ նոյեմբեր 26-ի եռակողմ յայտարարութիւններով ձեռքբերուած համաձայնութիւններու կեանքի կոչման կարեւորութիւնը:
Կարեւորուեցաւ Արցախի մէջ ռուսական խաղաղապահ զորախումբի դերակատարութիւնը՝ հակամարտութեան գօտիին մէջ հրադադարի կարգի ամրապնդման եւ սադրանքներու կանխման, Արցախի հայ բնակչութեան անվտանգութեան եւ կենսագործունեութեան պայմաններու ապահովման գործին մէջ։
Անդրադառնալով 44-օրեայ պատերազմին հետեւանքով յառաջացած մարդասիրական խնդիրներուն՝ Արարատ Միրզոյեանը ընդգծեց հայ ռազմագերիներու եւ այլ պահուող անձանց շուտափոյթ հայրենադարձման, Ազրպէյճանի վերահսկողութեան տակ անցած տարածքներուն մէջ հայկական պատմամշակութային ժառանգութեան պահպանման անհրաժեշտութիւնը։
Նախարարներ Միրզոյեանն ու Լաւրովը քննարկեցին Ռուսիոյ նախագահի՝ Հայաստան նախատեսուած պետական այցելութեան եւ Երեւանի մէջ տեղի ունենալիք ՀԱՊԿ Հաւաքական անվտանգութեան խորհուրդի նստաշրջանի կազմակերպման ընթացքը։
Կոմիտասի յուշարձանը՝ Փարիզի մէջ. ինչպէ՞ս այն ստեղծուեցաւ
Ֆրանսայի մէջ հայկական շունչը ամէնուր է։ 
Յատկապէս մայրաքաղաք Փարիզի տարբեր անկիւնները կարելի է հանդիպիլ մեծաքանակ հայերու, տեսնել անոնց ջանքերով բացուած ուսումնական կեդրոնները, խանութները, ճաշարանները եւ յուշարձանները, որոնք կը պատմեն Ֆրանսայի մէջ թողած հայկական հետքի մասին։
Նման պատմամշակութային կոթող մը կը հանդիսանայ Փարիզի յայտնի 8-րդ փողոցին վրայ գտնուող հայ մեծն երգահան, երաժշտագէտ Կոմիտասի յուշարձանը։ 
Դեռեւս 1978 թուականին Փարիզի հայկական համայնքը դիմած էր քաղաքային իշխանութիւններուն՝ Կոմիտասին եւ Հայոց ցեղասպանութեան զոհերու յիշատակին նուիրուած յուշարձան մը տեղադրելու խնդրանքով։ 
2001 թուականին, երբ Ֆրանսան ճանչցաւ Հայոց ցեղասպանութիւնը, սկսան տեղադրման աշխատանքները: 
Անուանի հայ ճարտարապետ, նկարիչ Դաւիթ Երեւանցիի հեղինակած յուշարձանը բացուեցաւ 2003 թուականի ապրիլ 24-ին Ալբերի գետափին մօտ՝ Ելիսէեան պալատի եւ Ֆրանսայի Ներքին գործոց նախարարութեան հարեւանութեամբ: 
2009 թուականին յարակից փոքր պուրակը վերանուանուեցաւ «Երեւան»: 
Յուշարձանին բարձրութիւնը 6 մեթր է, 2 մեթր պատուանդանն է, արձանը՝ 4 մեթր, նիւթը՝ պրոնզ։ 
Յուշարձանին ետեւի մասը խաչքար է, վարդապետին ձեռքը՝ գիրք, միւս կողմէն նոր կեանք խորհրդանշող երեխայի գլուխ մը քանդակուած է ։ 
Յուշարձանին վրայ գրուած է. «Ի յիշատակ Կոմիտաս վարդապետին եւ 1915 թուականի Հայոց ցեղասպանութեան 1․5 միլիոն զոհերուն»:
2020 թուականի օգոստոս 30-ին յուշարձանը ենթարկուեցաւ վանդալութեան։ 
Անոր վրայ թողած էին «Սա սուտ է (C’est faux)» արտայայտութիւնը, որ անմիջապէս հեռացուցած էր Փարիզի քաղաքապետարանը:
Հայոց ցեղասպանութենէն ետք աշխարհի բոլոր անկիւնները տեղադրուեցան յուշարձաններ՝ պատմութեան այս դատապարտելի էջը երբեք չմոռնալու համարՀայ նահատակաց յուշարձան. այսպէս գրուած է Հայոց ցեղասպանութեան նուիրուած աշխարհի մէջ ամէնէն մեծ յուշահամալիրի յուշատախտակին վրայ: 
Քալիֆորնիոյ Մոնթեպելլօ քաղաքին մէջ տեղադրուած յուշահամալիրը ամէնէն մեծն է իր չափերով: Զայն կառուցելու նպատակաւ ողջ աշխարհի հայութիւնը հանգանակաութեամբ 125 հազար տոլար հաւաքեց :
Ցեղասպանութեան ոճրագործութենէն ետք աշխարհի բոլոր անկիւնները յուշակոթողներ եւ յուշարձաններ կը տեղադրուին: 
Հնդկաստանի Կալկաթա քաղաքին մէջ՝ հայկական Սուրբ Նազարէթ եկեղեցւոյ բակին մէջ յուշակոթող մը տեղադրուեցաւ Հայոց ցեղասպանութեան զոհերու յիշատակի 50-ամեայ տարելիցին առթիւ։
Միացեալ նահանգներու Ֆիլատելֆիա քաղաքին մէջ եւս կայ ցեղասպանութեան նուիրուած յուշարձան մը, որու քանդակագործը Խորէն Տէր-Յարութեանն է։ 
Յուշարձանը կը խորհրդանշէ «Սասունցի Դաւիթ» դիւցազնավէպի հերոս Փոքր Մհերի պրոնզէ կերպարը՝ կրանիթէ պատուանդանով։ 
Պատուանդանին չորս կողմերը քանդակուած են հայոց պատմութեան էջերէն կարեւոր տեսարաններ՝ «Աւարայրի ճակատամարտը», «Վերջին փրկուածները», «Հայ մշակոյթի պաշտպանը», «Ապագայ»:
Կիպրոսի Նիկոսիա քաղաքի Արմենիա փողոցին մօտակայքը գտնուող Հայկական համալիրէն ներս տեղադրուած է Հայոց ցեղասպանութեան յուշարձանը: 
Համալիրը կը ներառէ Կիպրահայոց թեմի շէնքը, Սուրբ Աստուածածին տաճարը, Նարեկ հայկական դպրոցը, մարմարէ խաչքարը, Զարեհ արքեպիսկոպոս Ազնաւուրեանի կիսանդրին եւ Գրիգոր Նարեկացւոյ արձանը։ 
Յուշարձանը բաղկացած է երեք հոյակերտ կամարներէ, որոնք կը խորհրդանշեն Հայաստանը, Սփիւռքն ու ԽՍՀՄ ապրող հայերը։
Կլանտէլի Սուրբ Մարիամ Աստուածածին եկեղեցւոյ բակին մէջ կը գտնուի ցեղասպանութեան խաչքար մը։ 
Անիկա կառուցուած է Հայաստանէն բերուած տուֆ քարէ, հիմքը կրանիթ է, որ կազմուած է 5 մասէ՝ խորհրդանշելով 5 ցամաքամասերը։ 
Խաչքարի կեդրոնէն կախուած է համընդհանուր սիրոյ եւ բարեգործութեան սիրտը, որմէ, որպէս ցեղասպանութեան հետեւանք, արիւն կը կաթի խաչին վրայ։ 
Խաչքարին վրայի 12 դատարկ խոռոչները կը խորհրդանշեն հայկական 12 գաւառները, ուրկէ եւ տեղահանուած է հայ բնակչութիւնը։ 
Յաւերժութեան ասուպը կը խորհրդանշէ հայ ժողովուրդին հզօր եւ ամուր ապագան։ 
Խաչքարին վրայի արծիւը կը բնորոշէ յաւերժական արդարութիւնը։
1915 թուականի ոճրագործութենէն ետք ամէն տարի Ապրիլ 24-ին ողջ աշխարհի հայերը ոտքի կ’ելլեն, իւրաքանչիւրը իր երկրին մէջ գտնուող հայկական եկեղեցիներ կամ ցեղասպանութեան նուիրուած յուշահամալիրներ կ’այցելեն՝ իրենց յարգանքի տուրքը կը մատուցեն զոհուածներու յիշատակին:
Պուլկարիոյ Վառնա քաղաքի «Զօրավար Անդրանիկ» թանգարան
Եթէ երբեւէ գտնուիք Պուլկարիոյ մէջ, որպէս ճամբորդական հետաքրքրական ուղղութիւն, ընտրեցէ՛ք Վառնա քաղաքը, ուր կը գտնուի հայ զօրահրամանատար, պետական գործիչ, հայտուկապետ Անդրանիկ Օզանեանի (Զօրավար Անդրանիկ) տուն-թանգարանը։ 
Մեծն զօրավարը Պուլկարիոյ իր առանձնատան մէջ ապրած է մի քանի տարի։ 
Անիկա Անդրանիկ Օզանեանի առանձնատուներէն միակն է, որ պահպանուած է Պուլկարիոյ հայերու միութեան ջանքերով: 
Ոչ ԱՄՆ-ի, ոչ ալ Արեւմտեան Հայաստանի մէջ անոր տուները չեն պահպանուած։ 
Վառնայի տունը զօրավարը կառուցած է 1900-ականներուն։ 
Այդ տարիներուն Անդրանիկը եկած է Պուլկարիա. որպէս բարձր դիրք ու հեղինակութիւն ունեցող անձնաւորութիւն՝ իշխանութիւնները անոր հողամաս մը յատկացուցած են՝ առանձնատուն կառուցելու թոյլտուութեամբ: 
Տարածքը մեծ եղած է, եւ զօրավարը նպատակայարմար գտած է մէկ մասը նուիրաբերելու ուրիշներին։
2013 թուականին տունը գնուած է Պուլկարիոյ հայերու միութեան նախագահ Յարութիւն Յովսէփեանի շնորհիւ, որ նաեւ իր անձնական միջոցներով ձեռնամուխ եղած է առանձնատան պահպանումին, քանի որ հակառակ պարագային, անիկա պիտի քանդուէր եւ փոխարէնը կառուցուէր սովորական բնակելի շէնք մը։
Առանձնատան մէջ պահպանուած է կահոյքը, որ յետագային մշակուած է, կարգի բերուած է, տարածքը խնամքով վերականգնուած է։
Պուլկարիայէն բերուած փաստաթուղթեր, նամակներ, ձեռագիրներ, գործիքներ, թերթեր, գիրքեր, շքանշաններ, ներառեալ նաեւ՝ մարտական թուրը, այժմ կը պահուին Երեւանի «Զորավար Անդրանիկ» թանգարանէն ներս։
Երաժիշտ Յովիկ Ատուրեանը արդէն 6 ամիս է՝ հաստատուած է հայրենիքի մէջ
Սկիզբը Սուրիոյ պատերազմը, ետքը Լիբանանի մէջ տեղի ունեցած պայթումը... 2012 թուին իրադարձութիւնները Յովիկ Ատուրեանը բերին հայրենիք։ 
Ընտանեօք տեղափոխուեցաւ Հայաստան եւ հիմնեց սեփական ձայնագրման աշխատանոցը։
«Միշտ մտքիս մէջ կար Հայաստան տեղափոխուիլը, կարծես թէ անցեալ տարի եղաւ այդ առիթը, որոշեցի օգոստոս 4-ին փոխադրուիլ, ինծի համար բարեբախտաբար, սակայն իրականութեան մէջ դժբախտաբար՝ այդ օրը եղաւ Լիբանանի մեծ պայթումը: 
Հայաստան տեղափոխուելուս պէս իմ ցանկութիւնս էր անպայման ձայնագրման աշխատանոց մը բանալ, փնտռեցի, հարմար վայրը գտայ, վերանորոգեցինք, եւ հիմա ամէն ինչ լաւ է»,- ըսաւ Յովիկ Ատուրեանը։
Յովիկ Ատուրեանը բազմաթիւ սփիւռքահայ երգիչներ կը հիւրընկալէ իր աշխատանոցէն ներս, միասին կը համագործակցին, կը ստեղծեն նոր երգեր եւ կը հնչեցնեն ոչ միայն Հայաստանի սահմաններէն ներս, այլ նաեւ աշխարհի յայտնի հեռատեսիլի կայաններէն։ 
Համագործակցութեան հրաւէրները շատ են եւ տարբերող։
«NBC-ի, МТV-ի հետ համագործակցած եմ, New TV-ի հետ ալ։ 
Արաբական բազմաթիւ խումբերու հետ Տուպայի մէջ նուագած եմ 4-5 տարի շարունակ: 
Քանատա, Աւստրալիա, Անգլիա, Ֆրանսա, Հոլանտա, Արաբական բոլոր երկրներու մէջ եղած եմ՝ Քուէթ, Տուպայ, Քաթար, Պահրեն, մինչեւ անգամ Ափրիկէի մէջ ալ նուագած եմ»,- պատմեց Յովիկը։
Յովիկի թէ՛ գրած, թէ՛ գործիքաւորած երաժշտութիւնները տարբերող են, ատոնք կու գան երկու տարբեր մշակոյթներու համադրումէ, հարազատ կը հնչեն թէ՛ հայկական, թէ՛ արաբական երաժշտութիւն նախընտրող մարդոց ականջին։
«Խառնուրդ կայ, նոյնիսկ արաբները կը սիրեն մեր տուած հայկական երանգը, կարծես նոր երանգ մը բերինք այստեղ: 
Բազմաթիւ սփիւռքահայ երգիչներու հետ կ՚աշխատիմ այստեղ, պատրաստ եմ նաեւ տեղացի երգիչներու հետ ալ համագործակցելու, լաւ երաժշտութիւն ստեղծելու»,- ըսաւ Յովիկը։
Յովիկի համար հայրենիքը ամէնէն ապահով եւ սիրելի վայրն է։ 
Այստեղ, անկախ աշխատանքային բարդութիւններէն, կեանքը լի է ջերմութեամբ եւ սիրով։ 
Յառաջիկային ալ  նոր աշխատանքներ եւ համագործակցութիւններ կը սպասուին։
«Իմ միակ երազանքս հայերէնը թատրոնէն ներս պահելն է, որ աշխարհը ճանչնայ մեզ». սփիւռքահայ դերասանՖրանսահայ դերասան Սիփան Մուրատեանը 21 տարեկանին որոշեց դերասան դառնալ եւ այդպէս ալ ըրաւ։ 
Սկիզբը ուսանեցաւ թատերական մասնաւոր դպրոցէ ներս, ապա ուսումը շարունակեց Ֆրանսայի թատերական համալսարանէն ներս. «3 տարի տեւեց ուսումս, շաբթական 60 ժամ էր, որու ընթացքին կը պարէինք, կ’երգէինք, ամէն ինչ կը սորվէինք՝ դերասանութիւն ընել, մարմնի ճկունութիւն ձեռք բերել, ֆրանսացի գրողներուն ծանօթանալ եւ ֆրանսերէնը ուսումնասիրել»։
Սիփանի մտքին մէջ միշտ եղած է ֆրանսացի դերասան ընկերներուն հետ թատերական խումբ մը ստեղծել եւ գալ Հայաստան։ 
2018 թուին 8 ընկերներով եկան Հայաստան։
Ընկերները ծանօթացուց հայկական մշակոյթին, պատմութեան եւ միասին բեմադրեցին 4 ներկայացումներ հայ հանդիսատեսին համար. «4 պատմութիւն ստեղծեցինք. 1-ինը՝ Ախթամարի պատմութիւնն էր, 2-րդը՝ պար էր, 3-րդը՝ մեր յօրինած հեքիաթն էր, եւ 4-րդը՝ մեծ տիկնիկային թատրոնը։ 
Ընդհանուր տեւողութիւնը 1 ժամ էր։ 
9 գիւղերու եւ քաղաքներու մէջ խաղացինք՝ Աշտարակ, Կարբի, Ապարան, Վանաձոր, Գաւառի մանկատանը, Իջեւան, Դիլիջան, այդպէս մինչեւ Երեւան: Երեւանը վերջին կէտն էր»։
Սիփանը մեծ խանդավառութեամբ կը պատմէ իր երազանքին մասին. «Կ’ուզեմ հայերէնը պահպանել թատրոնէն ներս, որ մարդիկ լսեն, զարմանան, գան հարցնեն՝ ուրկէ՞ եմ ես, որ հայ ժողովուրդին, հայութեան, մշակոյթը ճանչնան»։
Այս շրջագայութեան դրական արձագանգները սփիւռքահայ դերասանը ոգեւորեցին՝ գրելու նոր մենախաղ մը։ 
Հիմա կը մտածեմ՝ յաջորդ անգամ այցելել ու Հայաստանի քաղաքներուն ու գիւղերուն մէջ ներկայացումներ կազմակերպել։
Նոր գիրք՝ Արամ Ա. կաթողիկոսի գրիչէն. «Turning to God / Դարձ առ Աստուած»
200 էջերէ բաղկացած Արամ Ա. վեհափառ հայրապետին անգլերէնով գրուած նոր գիրքը՝ «Դարձ առ Աստուած» օրագրութիւն է 2020 թուականի մարտ-ապրիլ ամիսներուն, երբ համաճարակը նոր սկսած էր:
Գիրքը կը շօշափէ զանազան բնոյթի նիւթեր՝ կրօնական, ընկերային, միջեկեղեցական, կենսոլորտային, նաեւ քաղաքական, որոնք ուղղակի կամ անուղղակի կերպով աղերս ունին համաճարակի ստեղծած կացութեան եւ հասարակութեան դիմագրաւած տագնապներուն հետ:
Նոր համացանցային հարթակ մը՝ սփիւռքի մասին. վերագործարկուած է «Հայերն այսօր» կայքը
Հայաստանը սփիւռքին կապող թարմացած տեղեկատուական-լրատուական հարթակ մը՝ նոր բովանդակութեամբ եւ հնարաւորութիւններով. շուրջ 6 ամիս տեւած աշխատանքներէն ետք վերագործարկուեցաւ ՀՀ վարչապետի աշխատակազմի «Հանրային կապերու եւ տեղեկատուութեան կեդրոնի» սփիւռքի բաժնի «Հայերն այսօր» կայքը: 
Փետրուարի 10-ին Երեւանի «Պեսթ Ուեսթրն քոնկրէս» հիւրանոցային համալիրէն ներս տեղի ունեցաւ կայքի նոր տարբերակի շնորհանդէսը:
Միջոցառման ներկայ էին ՀՀ Սփիւռքի գործոց գլխաւոր յանձնակատար Զարեհ Սինանեանը, ՀՀ ԱԺ Գիտութեան, կրթութեան, մշակոյթի, սփիւռքի, երիտասարդութեան եւ մարզանքի հարցերու մշտական յանձնաժողովի նախագահ Մխիթար Հայրապետեանը, ՀՀ ԿԳՄՍ փոխնախարար Արթուր Մարտիրոսեանը, շարք մը կազմակերպութիւններու ներկայացուցիչներ, հիւրեր սփիւռքէն:
Բացման խօսքով ելոյթ ունեցաւ բաժնի ղեկավար Լիւսի Վանայ Կարապետեանը։
«Հարթակը գործած է դեռեւս Սփիւռքի նախարարութեան օրօք եւ հասցուցած է շատ սիրելի դառնալու՝ մեր սփիւռքահայ հայրենակիցներուն համար։ 
Նախորդ տարուան օգոստոսէն ի վեր, երբ ձեւաւորուեցաւ բաժինը, որոշեցինք «Հայերն այսօրին» տալ նոր շունչ ու տարբերուող բովանդակութիւն։ 
Ատիկա դարձաւ մեր անձնակացմին երազանքը, որ արդէն իրականութիւն է։ 
Պահպանելով անունը եւ ձեւաչափը՝ նոր լուծումներով, նոր դէմքերով ստեղծեցինք լիովին նոր, քառալեզու կայք մը։ 
Աւելցուցած ենք նաեւ արեւմտահայերէնը՝ մեծ կարեւորութիւն տալով անոր պահպանումին»,- ըսաւ բաժնի ղեկավարը՝ ընդգծելով հաւաստի եւ արժանահաւատ լրատուական հարթակի կարեւորութիւնը սփիւռքի ներկայիս փխրուն տեղեկատուական հոսքի ժամանակաշրջանին։ 
ԱԺ երեսփոխան, ՀՀ Սփիւռքի նախկին նախարար Մխիթար Հայրապետեանը եւս կարեւորեց վերագործարկուած տեղեկատուական հարթակին առաքելութիւնը Հայաստան-սփիւռք փոխյարաբերութիւններու ամրապնդման գործին մէջ։
«Ուրախութեամբ պէտք է ըսեմ, որ «Հայերն այսօրը», որպէս առարկայական տեղեկատուական աղբիւր, ինչպէս նախկինին, այնպէս ալ ապագային պիտի ըլլայ իւրօրինակ հարթակ մը՝ թէ՛ սփիւռքեան, թէ՛ ներհայաստանեան շրջանակներուն համար։ 
Անիկա նաեւ կարեւոր առաքելութիւն մը ունի Հայաստանի եւ սփիւռքի զանգուածային լրատուամիջոցներու կապերու ամրացման եւ զարգացման գործին մէջ»,- նշեց ԱԺ երեսփոխանը։
ՀՀ Սփիւռքի գործոց գլխաւոր յանձնակատար Զարեհ Սինանեանին յատկապէս ոգեւորած է արեւմտահայերէնի կիրառման գործօնը, քանի որ բացի արեւելահայերէնէն, ռուսերէնէն եւ անգլերէնէն՝ կայքին բովանդակութիւնը կը մատուցուի նաեւ արեւմտահայերէն։ 
«Այսօր առաւել քան երբեւէ կարեւոր է սփիւռքի դերը, եւ կապերն ամուր ըլլալու հանգամանքը։ 
Եկէ՛ք ընդունինք, որ կան շատ հանգամանքներ, որոնք այդ կապերը կա՛մ կը քայքայեն, կա՛մ կը տկարացնեն։ 
Իսկ առարկայական, ճիշդ տեղեկատուութեան պակասը անոր մէջ մեծ դեր կը խաղայ։ 
«Հայերն այսօրը» մեծ ու կարեւոր առաքելութիւն ունի, որովհետեւ կրնայ հանդիսանալ այդ հնարաւորութիւնը, որմով կը լրացուի բացը եւ մեծ դեր կը խաղայ Հայաստան-սփիւռք կապերու առողջացման, ամրապնդման եւ երկարատեւութեան ապահովման գործին մէջ»,- ըսաւ ան։
ՀՀ ԿԳՄՍ փոխնախարար Արթուր Մարտիրոսեանն ալ իր հերթին շնորհաւորելով կայքի վերագործարումը՝ նշեց, որ նախարարութիւնը սերտ եւ անմիջական համագործակցութիւն պիտի ունենայ «Հայերն այսօրի» անձնակազմին հետ։
«Կրթութեան, գիտութեան, մշակոյթի, ինչու չէ, երիտասարդութեան եւ մարզանքի հարցերով սփիւռքի հետ համագործակցութեան հարցերուն մէջ պիտի օգտուինք հարթակէն եւ գործածենք զայն՝ որպէս կարեւորագոյն աղբիւր սփիւռքի հետ երկխօսութիւնը աշխուժացնելու, գործընկերութիւնը ամրապնդելու համար։ 
Ասիկա շարունակական գործընթաց մըն է, եւ նոր մարդուժի ներգրաւումը կարեւոր է, յատկապէս այսօրուայ մարտահրաւէրներու պայմաններուն մէջ»,-ընդգծեց Արթուր Մարտիրոսեանը։
Միջոցառման աւարտին Սփիւռքի բաժնի ղեկավարի տեղակալ Վիթալի Գրիգորեանը մանրամասնօրէն ներկայացուց կայքին վերաթարմացուած տարբերակը՝ իր բաժիններով եւ ենթաբաժիններով, որուն մէջ տեղադրուած նիւթերը կը պատմեն Հայաստանի, Արցախի ու սփիւռքի կեանքին, Հայաստանի գրաւչութիւններուն, յաջողակ ու ստեղծագործ դէմքերուն, ինչպէս նաեւ հայրենադարձութեան հնարաւորութիւններուն ու խնդիրներուն մասին:
Նիկոլ Փաշինեան եւ Էտմոն Մարուքեան քննարկած են արտահերթ խորհրդարանական ընտրութիւններ իրականացնելու հարցըՀՀ վարչապետ Նիկոլ Փաշինեան կառավարութեան մէջ հանդիպած է Ազգային ժողովի «Լուսաւոր Հայաստան» խմբակցութեան ղեկավար Էտմոն Մարուքեանի հետ: 
Վարչապետը յոյս յայտնած է, որ կը յաջողի գալ ընդհանուր յայտարարի ոչ միայն «Լուսաւոր Հայաստան»-ի, այլ նաեւ «Բարգաւաճ Հայաստան» խմբակցութեան գործընկերներուն հետ.
«Եթէ խորհրդարանական ուժերն ի վերջոյ կայացնեն արտահերթ ընտրութիւններ իրականացնելու որոշում, ներառեալ՝ ատոր շուրջ մէկ, երկու կարեւոր հարցի վերաբերեալ, նկատի ունիմ ժամկէտներ եւ այլն, ապա կրնաք համարել, որ հարցը լուծուած է։ 
Ի սկզբանէ մեր պատկերացումը ճիշդ այդպէս ալ եղած է, որ պէտք է ի վերջոյ քաղաքական այս շրջափուլն աւարտի ժողովուրդի կամարտայայտութեամբ», - ըսաւ Նիկոլ Փաշինեան:
«Լուսաւոր Հայաստան» խմբակցութեան ղեկավար Էտմոն Մարուքեան ըսաւ, որ արտահերթ ընտրութիւններու առաջարկն ըրած է, նախեւառաջ, մեկնելով ստեղծուած քաղաքական ճգնաժամէն, ինչին, ըստ անոր, գումարուած է նաեւ Գլխաւոր շտաբի պատմութիւնը.
«Ես առաջարկած էի, որ մենք բանակ-կառավարութիւն հակադրութիւնը կանգնեցնենք եւ երթանք ընտրութիւններու, որովհետեւ ակնյայտ է, որ նախընտրական գործընթացին վերաբերեալ որեւէ համաձայնութիւն չենք կրնար ունենալ, քանի դեռ բանակին խնդիրը չէ հանգուցալուծուած», - ընդգծեց Մարուքեան։
Նիկոլ Փաշինեան անթոյլատրելի համարեց Զինուած ուժերու Գլխաւոր շտաբին հետ կապուած խնդիրն արտահերթ ընտրութիւններուն հետ կապելը՝ ընդգծելով ԶՈՒ ապաքաղաքական ըլլալու Սահմանադրական կանոնը: 
Ընդդիմադիր ուժի ղեկավարը վարչապետին առաջարկեց խնդիրը միասին լուծել եւ երթալ ընտրութիւններու: 
Մարուքեան նշեց, որ ընտրութիւններուն հետ կապուած որեւէ խոչընդոտ չունին։ 
Հանդիպման վերջաւորութեան վարչապետը եւ Էտմոն Մարուքեանը պայմանաւորուեցան շարունակելու բանակցութիւնները։
Վարչապետը նաեւ պիտի հանդիպի «Բարգաւաճ Հայաստան» խմբակցութեան ղեկավարին հետ, ինչպէս նաեւ քննարկումներ պիտի ունենայ իշխող խմբակցութեան ղեկավարին հետ։ 
Իրավիճակը հնարաւոր է ներկայացուի նաեւ ՀՀ նախագահին՝ անոր դարձնելով գործընթացին երաշխաւորը։
Նիկոլ Փաշինեանը ընդունած է ԱՄՆ պետական քարտուղարի տեղակալը
Վարչապետի պաշտօնակատար Նիկոլ Փաշինեանը այսօր ընդունած է Ամերիկայի Միացեալ Նահանգներու՝ Եւրոպայի եւ Եւրասիոյ հարցերով պետական քարտուղարի տեղակալի պաշտօնակատար Ֆիլիփ Ռիքէրը եւ անոր գլխաւորած պատուիրակութիւնը:
Արցախի հարցի շրջածիրէն ներս ՀՀ վարչապետի պաշտօնակատարը ընդգծած է՝ հայկական կողմի դիրքորոշումն այն է, որ Արցախի հակամարտութիւնը պէտք է կարգաւորուի ԵԱՀԿ Մինսքի խումբի համանախագահութեան հովանու ներքոյ խաղաղ գործընթացի շրջանակէ ներս, համանախագահներուն կողմէ առաջարկուած սկզբունքներուն հիման վրայ:
Նիկոլ Փաշինեանը զրուցակիցին ուշադրութիւնը հրաւիրած է գերիներու, պատանդներու եւ պահուող այլ անձանց շուտափոյթ վերադարձին եւ ՀՀ ինքնիշխան տարածքէն ազրպէյճանական զինուած միաւորներու անյապաղ դուրսբերման անհրաժեշտութեան վրայ:
Նիկոլ Փաշինեանը Վլատիմիր Փութինին տեղեկացուցած է Սիւնիքի մարզին մէջ ստեղծուած իրավիճակին մասին
Վարչապետի պաշտօնակատար Նիկոլ Փաշինեանը հեռաձայնային զրոյց մը ունեցած է Ռուսիոյ Դաշնապետութեան նախագահ Վլատիմիր Փութինի հետ:
Նիկոլ Փաշինեանը ՌԴ նախագահին տեղեկացուցած է Ազրպէյճանի զինուած ուժերու կողմէն Հայաստանի ինքնիշխան տարածք՝ Սիւնիքի մարզ ներխուժման հետեւանքով ստեղծուած իրավիճակին մասին:
ՀՀ վարչապետի պաշտօնակատարը նախագահ Փութինին տեղեկացուցած է նաեւ, որ ինքը երէկ յանձնարարած է պաշտօնապէս դիմել Հաւաքական անվտանգութեան պայմանագրի կազմակերպութեան (ՀԱՊԿ)՝ Հաւաքական անվտանգութեան պայմանագրի ընթացակարգրերու 2-րդ յօդուածին համապատասխան խորհրդակցութիւններ սկսելու համար:
Վլատիմիր Փութինը անթոյլատրելի համարած է յետագայ տեղաշարժը եւ յոյս յայտնած է իրավիճակի արագ կայունացման ու 2020 թուականի նոյեմբեր 9-ի եւ 2021 թուականի յունուար 11-ի եռակողմ յայտարարութիւններով ձեռք բերուած պայմանաւորուածութիւններու իրականացման համար անհրաժեշտ պայմաններու ստեղծման վերաբերեալ: 
Ռուսական կողմը վերահաստատած է աշխոյժ միջնորդական ջանքերը շարունակելու իր տրամադրուածութիւնը՝ տարածաշրջանին մէջ կայունութիւն ապահովելու նպատակաւ:
Զրուցակիցները համակարծիք եղած են, որ այս իրավիճակին լուծումը պէտք է արտայայտուի ազրպէյճանական զօրքերու՝ ելման դիրքեր ետ վերադարձով:
Նիկոլ Փաշինեանը հանդիպած է Ֆրանսայի մէջ բնակող հայերուն հետ
Նիկոլ Փաշինեանը Ֆրանսայի մէջ հանդիպած է Ֆրանսայի հայ համայնքի ներկայացուցիչներուն հետ, որոնք գործունէութիւն կը ծաւալեն տարբեր բնագաւառներէ ներս:
Առանձին հանդիպում մը տեղի ունեցած է Ֆրանսայի հայկական կազմակերպութիւնները համակարգող խորհուրդի համանախագահ Արա Թորանեանի եւ hոգաբարձուներու խորհուրդի անդամ, Ֆրանսայի տեղական մարմնի ատենապետ Պետրոս Թերզեանի հետ:
Ֆրանսայի հայ համայնքի ներկայացուցիչներուն հետ հանդիպման ընթացքին Նիկոլ Փաշինեանը անդրադարձած է նախագահ Էմանուէլ Մաքրոնի հետ բանակցութիւններուն արդիւնքներուն մասին, Արցախեան 44-օրեայ պատերազմի հանգամանքներուն, հայ-ազրպէյճանական սահմանին վրայ ստեղծուած իրավիճակի լուծման ուղղուած քայլերուն, ԵԱՀԿ Մինսքի խումբի համանախագահութեան շրջանակէն ներս Արցախի հակամարտութեան կարգաւորման բանակցային գործընթացի վերականգնման, Սփիւռքի ներուժի լիարժէք իրացման հնարաւորութիւններուն: 
Վարչապետի պատօնակատար Նիկոլ Փաշինեանը եւս մէկ անգամ ընդգծած է  սփիւռքահայութեան համախմբուածութիւնը յատկապէս պատերազմի օրերուն եւ հայրենիքին ցուցաբերած մեծ օգնութիւնը։
Հանդիպման ընթացքին Նիկոլ Փաշինեանը պատասխանած է ֆրանսահայերուն հետաքրքրող բոլոր հարցերուն:
Աշխատանքային այցելութիւնը Ֆրանսա աւարտած է: 
ՀՀ պատուիրակութիւնը ժամանած է Պրուքսէլ, ուր յունիս 2-ին հանդիպում մը պիտի ունենայ Եւրոպական խորհուրդի նախագահ Շառլ Միշէլի հետ։
Նիկոլ Փաշինեանը Պրուքսէլի մէջ հանդիպած է Եւրոպական խորհուրդի նախագահ Շառլ Միշէլի հետ    
ՀՀ վարչապետի պաշտօնակատար Նիկոլ Փաշինեանի գլխաւորած պատուիրակութիւնը Պրուքսէլի մէջ է։ 
Այս այցելութեան ընթացքին Փաշինեանը հանդիպած է Եւրոպական խորհուրդի նախագահ Շառլ Միշէլի հետ: 
Հանդիպումը տեղի ունեցած է փակ ձեւաչափով։ 
Յիշեցնենք, որ Նիկոլ Փաշինեանի գլխաւորած պատուիրակութեան առաջին այցելութիւնը եղած է Ֆրանսա։ 
Այցելութեան ընթացքին Փաշինեանը հանդիպումներ ունեցած է Ֆրանսայի նախագահ Էմանուէլ Մաքրոնի, Ֆրանսայի Ազգային ժողովի նախագահ Ռիշար Ֆերանի եւ Ֆրանսայի Ծերակոյտի նախագահ Ժերար Լարշէի հետ, ինչպէս նաեւ Փարիզի քաղաքապետ Անն Իտալկոյի հետ:
«Ան հայկական ծիրանափողի փառքը տարածած է աշխարհով մէկ». Նիկոլ Փաշինեանը ցաւակցական հեռագիր մը յղած է Ճիւան Գասպարեանի մահուան առթիւ
Վարչապետի պաշտօնակատար Նիկոլ Փաշինեանը ցաւակցական հեռագիր մը յղած է աշխարհահռչակ ծիրանափող նուագող Ճիւան Գասպարեանի մահուան առթիւ, որուն մէջ մասնաւորապէս ըսուած է.
«Խոր ցաւով տեղեկացայ աշխարհահռչակ ծիրանափող նուագող Ճիւան Գասպարեանի մահուան մասին:
Անուանի վարպետը ողջ ստեղծագործական գործունէութեան ընթացքին հայկական ծիրանափողի փառքը տարածած է աշխարհով մէկ` հանդէս գալով հեղինակաւոր բազմաթիւ բեմերու վրայ, հայկական երաժշտութեան հնչիւնները ներկայացնելով յայտնի ֆիլմերու մէջ, համագործակցելով հռչակաւոր երգահաններու, համաշխարհային ճանաչում ունեցող երաժիշտներու հետ:
Մեր ողջ ժողովուրդը եւ աշխարհի երաժշտասէր հանրութիւնը Ճիւան Գասպարեանին, իբրեւ մտաւորական եւ հայու բացառիկ կերպար, դասած է համաշխարհային արուեստի մեծերուն շարքին, որմով մենք հպարտացած ու ոգեշնչուած ենք:
Ուիլիըմ Սարոյեանը Ճիւան Գասպարեանի նուագը լսելէն ետք ըսած էր՝ «Ճիւան ջան, ասիկա նուա՛գ չէ, այլ աղօ՛թք է»: 
Վարպետի կատարումներով աղօթքները ընդմիշտ պիտի մնան ո՛չ միայն հայ, այլեւ ամբողջ աշխարհի արուեստասէրներու սրտերուն ու յիշողութեան մէջ:
Կը բաժնեկցինք անոր ընտանիքին, գործընկերներուն, երկրպագուներուն եւ բոլորին վիշտը այս մեծ կորուստի պահուն: 
Սիրելի՛ վարպետ, հանգչիր խաղաղութեամբ»:
Նիկոլ Փաշինեանը անդրադարձած է ֆրանսահայերուն բողոքի ցոյցերուն
ՀՀ վարչապետի պաշտօնակատար Նիկոլ Փաշինեանը ՀՀ դեսպանատան մէջ հայ համայնքի ներկայացուցիչներուն հետ հանդիպման ընթացքին անդրադարձած է ֆրանսայի մէջ բնակող հայերուն կազմակերպած բողոքի ցոյցին: 
«Մեր սիրելի հայրենակիցները բողոքի ցոյց կ'իրականացնէին դեսպանատունէն քիչ մը հեռու։ 
Ատիկա իրենց իրաւունքն է, սակայն կը կարծեմ, որ ատիկա հարցէն խուսափելու ձեւ մըն է, ես պիտի փափաքէի յստակ հնչէր, թէ ի՛նչն է մեր կառավարութեան դաւաճանութիւնը։ 
Ես ուշադիր եմ մեր հասցէին հնչող մեղադրանքներուն, կը լսեմ բոլոր փաստարկները»,֊ ըսաւ Նիկոլ Փաշինեանը։ 
Շնորհակալութիւն յայտնելով հնչած տեսակէտներուն համար՝ Նիկոլ Փաշինեանը նշեց, որ նման քննարկումները շատ կարեւոր են։ 
Ան անդրադարձաւ վերջին պատերազմական զարգացումներուն, Արցախեան հարցին։
«Այն թուղթը, որմով կասեցուցած ենք պատերազմը, իրականութեան մէջ խնդիրները չէ լուծած, որովհետեւ սողացող գործընթացը կը շարունակուի։ 
Այս գիտակցումն է, որ թոյլ չէ տուած աւելի շուտ լուծել Արցախի հարցը, որ շատ խորքային, բարդ հանգոյց մըն է եւ որուն լուծումը, ըստ էութեան, հնարաւոր չէ եղած։ 
Մարտահրաւէրը լուծուած չէ, սպառնալիքը նոյնն է ու ատիկա ամէնէն մեծ խնդիրն է, որ ունինք»,- նշած է Նիկոլ Փաշինեանը եւ յաւելած է, որ տարիները ցոյց տուած են, որ ո՛չ զիջողականութիւնը, ո՛չ ալ ճկունութիւնը նուազեցուցած են յարձակողականութիւնը Հայաստանի նկատմամբ։ 
Մարտահրաւէրը կը մնայ նոյնը՝ ինչպէս կառավարել այն յարձակողականութիւնը, որ ձեւաւորուած է Հայաստանի շուրջ:
Նիկոլ Փաշինեանը անդրադարձած է հայ-ռուսական եւ հայ-թրքական յարաբերութիւններուն
Վարչապետ Նիկոլ Փաշինեանը ապրիլ 7-ին Մոսկովի մէջ կայանալիք աշխատանքային այցելութեան նախօրեակին հարցազրոյց մը տուած է «Ինտերֆաքս»-ի հայաստանեան թղթակիցին՝ անդրադառնալով հայ-ռուսական յարաբերութիւններու ապագայի իր տեսլականին, տնտեսական կապերուն եւ ռազմարհեստագիտական համագործակցութեան հեռանկարներուն։
Լրագրողի հարցին, թէ որքանով այդ յարաբերութիւնները կախուած են յառաջիկայ արտահերթ ընտրութիւններուն արդիւնքներէն, վարչապետը պատասխանած է, որ հայ-ռուսական ռազմավարական, դաշնակցային յարաբերութիւնները բաւական հարուստ են եւ հիմնուած են երկու ազգերուն միջեւ պատմական բարեկամութեան վրայ։ 
Հետեւաբար, այդ յարաբերութիւններուն բնոյթը կախուած չէ ընտրութիւններուն արդիւնքներէն։
Անդրադառնալով հայ-ռուսական ռազմարհեստագիտական համագործակցութեան, յատկապէս Ռուսիայէն զէնքի ձեռքբերման գործընթացին՝ Նիկոլ Փաշինեանը նշած է, որ Հայաստանը կեդրոնացած է այդ ոլորտին մէջ Ռուսիոյ հետ լայն եւ երկարաժամկէտ համագործակցութեան վրայ, որ կը բխի երկու պետութիւններուն երկարաժամկէտ ռազմավարական շահերէն։
«Հայաստանը խիստ հետաքրքրուած է ռուսական մատակարարումներով՝ ունենալու ժամանակակից եւ համատեղելի սպառազինութիւն, առաջին հերթին Ռուսիոյ եւ ՀԱՊԿ միւս դաշնակիցներուն հետ։ 
Մենք նաեւ հետաքրքրուած ենք, որ զէնք-զինամթերքի մատակարարումները դէպի Հայաստան իրականացուին նոյն համալրումով, ինչպէս Ռուսիոյ զինուած ուժերուն համար»,- ըսած է վարչապետը։
Ինչ կը վերաբերի Ռուսիայէն զէնք ձեռք բերելու համար նոր վարկ վերցնելու հարցին, Նիկոլ Փաշինեանը նշած է, որ նման որոշումները կայացուելու են՝ կախուած բանակին մէջ այժմ կատարուող բարեփոխումներուն արդիւնքներէն։
Հարցին, թէ ինչքանով տարածաշրջանին մէջ տնտեսական կապերու վերականգնումը քաղաքական գործօնէն կախեալ է, մասնաւորապէս՝ Թուրքիոյ հետ յարաբերութիւններու կարգաւորմամբ, Նիկոլ Փաշինեանը յայտարարած է, որ Հայաստանը միշտ կողմ եղած է Թուրքիոյ հետ առանց նախապայմաններու յարաբերութիւնները կարգաւորելուն, սակայն Թուրքիան մերժած է ատիկա։ 
Ան յիշեցուց, որ հայ-թրքական սահմանը միակողմանիօրէն փակուած է Թուրքիոյ կողմէ դեռեւս 1993 թուին:
«Անգարայի նման թշնամական քաղաքականութիւնը նոր թափ ստացած է Ազրպէյճանի կողմէ Արցախի դէմ 44-օրեայ յարձակողականութեան ընթացքին: 
Մասնաւորապէս, Թուրքիան Ազրպէյճանին ուղղակի ռազմաքաղաքական եւ ռազմարհեստագիտական աջակցութիւն ցուցաբերած է՝ Արցախի հակամարտութեան գօտի տեղափոխելով նաեւ օտարերկրեայ զինեալ ահաբեկիչները։ 
Այս շրջածիրէն ներս, ամուր խաղաղութիւն հաստատելու եւ տարածաշրջանին մէջ տնտեսական պատկերը վերականգնելու համար Թուրքիան պէտք է փոխէ Հայաստանի նկատմամբ իր յարձակողական քաղաքականութիւնը»,- ըսած է Նիկոլ Փաշինեանը:
Աղբիւրը՝ «Ինտերֆաքս»
Նիկոլ Փաշինեան այցելած է Գաւառի թիւ 2 միջնակարգ դպրոց եւ ծանօթացած է իրականացուած վերակառուցման աշխատանքներունՎարչապետ Նիկոլ Փաշինեան մարտ 9-ին այցելած է Գեղարքունիքի մարզ։ 
Վարչապետը Տարածքային կառավարման եւ ենթակառուցուածքներու նախարար Սուրէն Պապիկեանի, Կրթութեան, գիտութեան, մշակոյթի եւ մարզանքի նախարար Վահրամ Դումանեանի, Գեղարքունիքի մարզպետ Գնել Սանոսեանի ուղեկցութեամբ այցելած է մարզկեդրոն Գաւառի թիւ 2 միջնակարգ դպրոց եւ ծանօթացած է իրականացուած վերակառուցման աշխատանքներուն։
Ի դէպ, դպրոցի հին շէնքը կառուցուած է դեռեւս 1967 թուականին։ 
Կառոյցը այժմ խիստ վթարային է եւ վտանգաւոր՝ դասեր իրականացնելու համար։ 
Հետեւաբար որոշում կայացուած է հիմնովին վերակառուցել դպրոցը, շինարարական աշխատանքները աւարտած են 2020 թուականի վերջը։
Դպրոցին նոր շէնքը կառուցուած է ՏԿԵՆ Հայաստանի տարածքային զարգացման հիմնադրամին միջոցաւ իրականացուող՝ «Դպրոցներու սէյսմիկ անվտանգութեան բարելաւման ծրագրով»: 
ՀՀ կառավարութեան եւ Ասիական զարգացման դրամատան ներդրումը կազմած է 1 միլիառ 380 միլիոն դրամ։
Դպրոցը շինարարութեան ընթացքին իր հիմնական հասցէէն ներս չգործելու հետեւանքով աշակերտութեան թիւը չէ նուազած: 
Այս պահուն Պապին Ղանդիլեանի անուան դպրոցի աշակերտութեան թիւը 422 է, նոր շէնքի շահագործումէն ետք այս թիւը կրնայ աճիլ. այն նախատեսուած է 576 աշակերտի համար։ 
Նոր շէնքը յարմարեցուած է հաշմանդամութիւն ունեցող անձանց համար, ունի վերելակ, կահաւորուած դասասենեակներ, միջոցառումներու դահլիճ, մարզադահլիճ, տարրալուծարաններ եւ աշխատանոցներ։
Նման իրավիճակներու պարագային մենք պէտք է յստակ ցոյց տանք, որ մեր առաջին արձագանգը պիտի ըլլայ համախմբումը. Նիկոլ Փաշինեան
Վարչապետի պաշտօնակատար Նիկոլ Փաշինեանը այսօր Գեղարքունիքի մարզպետ Գնէլ Սանոսեանի ուղեկցութեամբ այցելած է մարզի Կութ գիւղը:
ՀՀ Զինուած ուժերու 2-րդ բանակային զօրաբանակի հրամանատար աւագ զօրապետ Արայիկ Յարութիւնեանը Նիկոլ Փաշինեանին զեկուցած է սահմանին ստեղծուած իրավիճակն ու ՀՀ ԶՈՒ գործողութիւններուն մասին։
Վարչապետի պաշտօնակատարը Կութ գիւղին մէջ հանդիպում ունեցած է բնակիչներուն հետ, որու ընթացքին ներկայացուցած է ստեղծուած իրավիճակի պարագային ընելիքներու հետ կապուած մի քանի կարեւոր շեշտադրումներ. «Առաջինը եւ ամէնէն կարեւորը՝ այս իրավիճակին մենք պէտք է համախմբուինք: 
Ինչո՞ւ. որովհետեւ ամէն անգամ, երբ Ազրպէյճանը կը տեսնէ, որ առիթ ունի մեզ իրար դէմ հանելու, աւելի կ'ոգեւորուի ու կ'աշխուժանայ: 
Մենք պէտք է յստակ ցոյց տանք, որ անկախ անկէ, թէ ներսը ի՛նչ տարաձայնութիւններ կան եւ այլն, իրենց գործողութիւններուն մեր առաջին արձագանգը պիտի ըլլայ համախմբումը: 
Ասիկա շատ կարեւոր է:
Ընդհուպ՝ ես կ'ուզեմ ըսել, որ այս հարցին մենք այս ընթացքին բաւարար չափով ուշադրութիւն չենք դարձուցած: 
Եւ այստեղ մենք, մեր բոլոր զոհերու ընտանիքները, մեր բոլոր գերեվարուած հայրենակիցներու ընտանիքները, մեր սահմանապահ գիւղերու բոլոր բնակիչները, Երեւանի կեդրոնէն մինչ համայնքներ, գիւղամէջ, մենք բոլորս մէկ ընտանիք ենք եւ մէկ օճախ եւ պէտք է այս տրամաբանութեամբ առաջանորդուինք: 
Որեւէ սասանում այս առումով պէտք չէ ըլլայ:
Երկրորդը՝ սթափութիւնը. պարզ է, որ շատ ջղային եւ յուզական է իրավիճակը, բայց պէտք է մենք մեր սթափութիւնը չկորսնցնենք: 
Եւ նաեւ հաւասարակշռութիւնը չկորսնցնենք, որովհետեւ եթէ սթափութիւնն ու հաւասարակշռութիւնը կորսնցնենք, ատիկա մեզ պիտի խանգարէ՝ իրավիճակը ճիշդ գնահատելու, ճիշդ կողմնորոշուելու եւ ճիշդ որոշումներ կայացնել:
Յաջորդ ամէնէն կարեւոր խնդիրը՝ տեղեկատուութեան մէջ թացը չորէն տարբերել կարենալն է, չհետեւիլ ամէն տեղեկատուական հնարքի, տեղեկատուական պատերազմի զոհ չդառնալ եւ չդարձնել մեզ:
Դարձեալ կ'ուզեմ ըսել, որ այս համայնքին մէջ կ'ըսեմ, ձեր բոլորին աչքերուն մէջ նայելով կ'ըսեմ՝ կը խնդրեմ յանկարծ ոեւէ մէկուն մտքով չանցնի, թէ այսօրուայ կառավարութիւնը որեւէ ստուերային, մութ գործարքներու մէջ է, որեւէ դաւադրութիւններու մէջ է, այդպիսի բան ի բնէ չի կրնար ըլլալ: 
Ձեր աչքերուն մէջ ուղիղ նայելով կ'ըսեմ՝ատիկա բացառուած բան մըն է:
Յաջորդը՝ մեր հաստատակամութիւնը չկորսնցնելն է: 
Այս գիւղին մէջ ապրելով, այս համայնքներուն մէջ ապրելով, առանց իմ ըսելուս, դուք արդէն իսկ հերոս մարդիկ էք, հերոս ժողովուրդ էք: 
Մենք բոլորս մեր հաստատակամութիւնը պէտք չէ կորսնցնենք, եւ յստակ պէտք է կանգնինք մեր պետութեան, մեր ինքնիշխանութեան, մեր անկախութեան, մեր քաղաքացիութեան դիրքերուն մէջ: 
Ասիկա շատ կարեւոր արձանագրութիւն մըն է, ասիկա շատ կարեւոր հանգամանք մըն է: 
Եւ այս իրավիճակին մէջ, հարկաւ, մենք մեր Հայրենիքի նկատմամբ զգացական սիրով լեցուած ենք, բայց մենք զգացական քայլեր պէտք չէ առնենք: 
Պէտք է յստակ վերլուծենք՝ ինչ տեղի կ'ունենայ, պէտք է հասկնանք ՝ ի՛նչ տեղի կ'ունենայ: Եւ քայլ առ քայլ գտնենք այս խնդիրներուն լուծումը:
Հիմա ի՞նչ տեղի կ'ունենայ: 
Շատ կը հարցնեն, կ'ըսեն, թէ տեղի կ'ունենայ այն, ինչ տեղի ունեցած է: 
Ոչ մէկ նոր բան կայ՝ մեզմէ կ'ուզեն խլել մեր ինքնիշխանութիւնը, մեզմէ կ'ուզեն խլել մեր պետութիւնը, մեզմէ կ'ուզեն խլել մեր Հայրենիքը:
Արցախեան հարցը, սիրելի ժողովուրդ, մինչեւ հիմա ինչո՞ւ չէ կարգաւորուած: 
Ետ երթանք մինչեւ 2020 թուականի սեպտեմբեր 27-ը, որովհետեւ որեւէ համաձայնութիւն, որուն համաձայնած է Հայաստանը, այդ պահէն սկսեալ Ազրպէյճանն ալ չէ համաձայնած: 
Այսինքն՝ ըսուած է՝ լաւ, յանուն խաղաղութեան, եկէք մէկ հատ այսպիսի զիջում մը ընենք: 
Երբ այդ զիջումը, տէ եուրէ չէ, Հայաստանը պատրաստակամութիւն ցուցաբերած է, յաջորդ իսկ պահուն Ազրպէյճանը ատիկա դադրեցուցած է, անընդունելի համարած է՝ փորձելով աւելի մեծ զիջումներ կորզել:
Հիմա այսօրուան իրավիճակը: 
Այսօրուան իրավիճակը յստակ է, որ Ազրպէյճանը խախտած է Հայաստանի Հանրապետութեան պետական սահմանը: 
Այստեղ որեւէ տեսակէտ, կարծիք չենք կրնար տալ: 
Եւ այստեղ զիջման մասին խօսք կարելի չէ ըսել: Որովհետեւ կը հասկնա՞ք, եթէ մենք մեր սահմանը զիջենք, ատիկա, ընդհակառակը, զանոնք աւելի պիտի ոգեւորէ: 
Մենք յստակ կ'ըսենք. միջազգային իրաւունքի համաձայն՝ այս մեր ինքնիշխան տարածքն է, եւ Ազրպէյճանի զինուած ուժերը միանշանակ պէտք է մեր տարածքէն դուրս գան: 
Եւ այստեղ է, որ մեր հաստատակամութիւնը պէտք է յստակ երեւի:
Բայց միւս կողմէն՝ մենք պէտք չէ թոյլ տանք, որ իրադրութիւնը վերահսկողութիւնէն դուրս գայ: 
Եւ մենք այսօր առաջինը՝ դիւանագիտական եղանակներով պէտք է այս օրակարգը առաջ մղենք եւ յստակ միջազգային պահանջ ձեւակերպենք:
Այսօր Միացեալ Նահանգները  կ'ընդունի, որ ասիկա մեր տարածքն է, եւ Ազրպէյճանը պէտք է դուրս գայ, Ֆրանսան կ'ընդունի, որ այս մեր տարածքն է, եւ Ազրպէյճանը պէտք է դուրս գայ, Հնդկաստանը եւ այլ երկիրներ՝ նոյնպէս: 
Եւրոպական միութեան խորհրդարանը ընդունեցաւ բանաձեւ մը, ուր այս փաստը յստակ արձանագրեց: 
Ռուսիոյ Դաշնապետութիւնը յստակ կ'ընդունի, որ ասիկա մեր տարածքն է: 
Եւ այստեղ մենք պէտք է մեր հետեւողական, հաւասարակշռուած, հաստատակամ, ոչ ջղային քայլերով հասնինք այս տարածքէն անոնց դուրս գալուն:
Եւ այստեղ, կը կրկնեմ, յանկարծ, կը խնդրեմ, չհաւատաք որեւէ դաւադրութեան տեսութեան: 
Այն ինչ որ մենք մտադիր ենք, այն ինչ որ կայ մեր մտքին մէջ, այդ ամէն ինչը մենք ձեզի կ'ըսենք: 
Եւ մենք հետեւողական պէտք է ըլլանք: 
Եւ ակնյայտ այսօրուայ դէպքը տեղի ունեցած է հետեւեալ կերպով. մենք սահմանին վրայ միշտ ալ, անցեալին ալ չափագիտական աշխատանքներ կատարած ենք, եւ չափագիտական աշխատանքներու սահմանին վրայ կահաւորման գործը աւարտելէն ետք, ես չեմ գիտեր հանգամանքները, աւելի մանրամասն պէտք է պարզաբանել, թէ ինչ եղած է, բայց յստակ է, որ մեր 6 զինծառայողները գերեվարուած են մեր տարածքին մէջ, եւ անոնք պէտք է անյապաղ վերադարձուին Հայաստանի Հանրապետութեան: 
Ասիկա մեր յստակ եւ աներկբայ դիրքորոշումն է: 
Ասիկա է մեր ըսելիքը, իմ ըսելիքս, սիրելի ժողովուրդ»:
Այնուհետեւ Նիկոլ Փաշինեանը Վարդենիսի քաղաքապետարանին մէջ խորհրդակցած է Գեղարքունիքի մարզի քանի մը համայնքներու ղեկավարներուն հետ։
Նիկոլ Փաշինեանի ուղերձը ՀՀ Սահմանադրութեան օրուան առթիւ
Սիրելի՛ հայրենակիցներ, սիրելի՛ ժողովուրդ,
Կը շնորհաւորեմ բոլորիս յուլիս 5-ը՝ Սահմանադրութեան օրուան առթիւ: 
2021-ի յուլիս 5-ը կը դիմաւորենք կատարելապէս նոր պայմաններու մէջ՝ Հայաստանի Հանրապետութեան Սահմանադրութեան ոչ փոփոխելի 2-րդ յօդուածը լրումին հասած: Ըստ այդ յօդուածին՝ իշխանութիւնը Հայաստանի Հանրապետութենէն ներս կը պատկանի ժողովուրդին, եւ ժողովուրդը իր իշխանութիւնը կ'իրականացնէ ազատ ընտրութիւններու միջոցաւ:
2021 թուականի յունիս 20-ի արտահերթ խորհրդարանական ընտրութիւնները ի ցոյց դրին, որ տասնամեակներու պայքարէն ետք սահմանադրական այս դրոյթը Հայաստանի մէջ հաստատուած է անշրջելիօրէն: 
Հայաստանի Հանրապետութեան իւրաքանչիւր քաղաքացի այսօր կը տեսնէ, գիտէ, որ ինքը որոշիչ ուժ է, այնպէս, ինչպէս նախատեսուած է մեր երկրի Սահմանադրութեամբ:
Խորհրդարանական արտահերթ ընտրութիւնները, ըստ այդմ, ցոյց տուին, որ վերջին երեք տարիներուն մեր սահմանադրական գիտակցութեան մէջ տեղի ունեցած են խորքային փոփոխութիւններ, եւ Երրորդ հանրապետութեան պատմութեան մէջ առաջին անգամ ըլլալով ընտրութիւնները դարձան ներքաղաքական ճգնաժամը յաղթահարելու եւ ոչ թէ ճգնաժամ յարուցելու միջոց: 
Ասիկա սահմանադրական իրականութիւն ստեղծելու մեր առաքելութիւնը նոր թափով կեանքի կոչելու ամուր նախադրեալներ է կը ստեղծէ:
Մեր յառաջիկայ ընելիքներուն առանցքը ձեւակերպուած է մեր երկրի Սահմանադրութեան նախաբանին եւ առաջին յօդուածին մէջ: 
Հայաստանի Հանրապետութեան ինքնիշխան, ժողովրդավարական, ընկերային, իրաւական պետութիւն ըլլալու նիւթականացման շուրջ պիտի համախմբենք մեր ազգային լաւագոյն ներուժը, եւ այդ համախմբումը տեղի պիտի ունենայ համաձայն ժողովուրդի կամքի եւ ոչ թէ ի հեճուկս անոր:
Մեր յառաջիկայ ընելիքներուն առաջնահերթութիւններու շարքէն ներս արտաքին, սահմանադրական անվտանգութեան օրակարգերն են, այդ օրակարգերը սպասարկելուն կոչուած պետական հիմնարկներուն բարեփոխումը եւ կայացումը:
Այս օրակարգերուն պատշաճ սպասարկումն է, որ պիտի ապահովէ մարդու, մարդկային ներուժի զարգացման համար անհրաժեշտ իրաւական, ընկերային, կրթական, ենթակառուցուածքային պայմաններու հասանելիութիւնը, եւ այս օրակարգի վրայ պէտք է աշխատինք օրնիբուն՝ մեր երկրին անվտանգութիւնն ու հզօրութիւնը, մարդու եւ քաղաքացիին ազատութիւնը, երջանկութիւնն ու բարեկեցութիւնը որպէս նպատակ ունենալով:
Այս ընթացքին, ակնյայտօրէն, չի յաջողիր խուսափիլ մեր երկրի կառավարման համակարգի շուրջ քննարկումներէ, բայց այս կարեւորագոյն հարցին մէջ ալ պէտք է առաջնորդուինք «կտրելէ առաջ եօթ անգամ չափելու» սկզբունքով:
Սիրելի՛ հայրենակիցներ, սիրելի՛ ժողովուրդ,
խոնարհուելով յանուն հայրենիքի, յանուն ինքնիշխան պետութեան իրենց կեանքը զոհած մեր բոլոր եղբայրներուն ու քոյրերուն յիշատակին առջեւ՝ կը շնորհաւորեմ բոլորիս Սահմանադրութեան օրուան՝ յուլիս 5-ի առթիւ:
Անկախութիւնը նման է առողջութեան, զոր ունենալով նոյնիսկ՝ զայն ունենալու համար պէտք է ամէն օր հոգ տանիլ. Նիկոլ Փաշինեանի ուղերձը
Հայաստանի Հանրապետութեան վարչապետ Նիկոլ Փաշինեանը շնորհաւորական ուղերձ յղեց Հայաստանի Հանրապետութեան Անկախութեան հռչակագրի ընդունման 32-րդ տարեդարձին առթիւ: 
Ուղերձին մէջ մասնաւորապէս ըսուած է.
«Սիրելի՛ ժողովուրդ, սիրելի՛ հայրենակիցներ,
այսօր կը լրանայ Հայաստանի Հանրապետութեան Անկախութեան հռչակագրի ընդունման 32-րդ տարեդարձը: 
1991 թուականի օգոստոս 23-ին Գերագոյն խորհուրդին կողմէ ընդունուած Հռչակագիրը այն մասին է, որ Հայկական Խորհրդային Սոցիալիստական Հանրապետութիւնը սկիզբ կը դնէ անկախ պետութեան հաստատման գործընթացին:
Մեկնարկած այդ գործընթացը իրաւականօրէն վերջ գտաւ 1991 թուականի սեպտեմբեր 21-ի անկախութեան հանրաքուէով եւ միջազգային հանրութեան կողմէ Հայաստանի Հանրապետութեան ճանաչմամբ: 
Փաստացիօրէն այդ գործընթացը չէ աւարտած մինչեւ օրս, ոչ թէ այն պատճառով, որ անկախութիւն չունինք, այլ այն պատճառով, որ անկախութիւնը նման է առողջութեան, զոր ունենալով հանդերձ՝ պէտք է ամէն օր հոգ տանիս զայն ունենալու համար:
Կառավարութիւնը ամէն օր կը պայքարի Հայաստանի Հանրապետութեան անկախութեան համար:
Անկախութիւնը մեզի համար անվտանգութիւն է, զոր ապահովող միջազգային կառուցակարգերը բոլորիս աչքերուն առջեւ կը ճաթին, եւ այդ ճաթոցներէն առաջինը, դժբախտաբար, արտայայտուեցաւ Արցախի մէջ:
Անկախութիւնը կարգաւորուած յարաբերութիւններն են դրացիներուն հետ. մենք թէեւ մեր դրացիներէն մէկ մասին հետ ունինք փայլուն յարաբերութիւններ, միւս մասին հետ յարաբերութիւններուն մէջ որեւէ էական յառաջընթաց չ’արձանագրուիր, որովհետեւ անոնք չափազանց մեծ գին կը պահանջեն մեզմէ, կամ ալ կը համարեն, որ մե՛նք իրենցմէ չափազանց մեծ գին կը պահանջենք:
Անկախութիւնը մեզի համար ամուր դաշնակցային յարաբերութիւններն են, բայց դաշնակիցները միշտ չէ, որ միայն քու դաշնակիցդ են, այլ նաեւ անոնց, որոնք դէմդ կը դաշնակցին:
Անկախութիւնը կ’առերեսուի, եւ յանուն մեր անկախութեան ու պետականութեան՝ մենք պէտք է մենք մեզի հետ, մեր պատմութեան ու աշխարհընկալման հետ առերեսուելու կամք ունենանք:
Անկախութիւնը մտածողութիւն է, պետականակեդրոն մտածողութիւն, եւ ասոր չգոյութիւնը կը մսխէ ինքնիշխանութիւնը, անվտանգութիւնը եւ ապագան:
Անկախութիւնը ազատութիւն է, եւ մեր ընկալմամբ՝ ժողովուրդը ստեղծած է անկախ պետութիւն մը` այնտեղ ինքզինք ազատ եւ անվտանգ զգալու համար:
Անկախութիւնը կրթութիւն է, եւ տրուած ըլլալով, որ տակաւին ամէնէն հեռաւոր գիւղին մէջ ապրող իւրաքանչիւր երեխայի կրթութիւնը նոյնքան հասանելի չէ, որքան մայրաքաղաքի կեդրոնը, պէտք է տրտմենք մեր ապագային համար:
Անկախութիւնը իրաւակարգ է, օրէնքի, իրաւունքի գերակայութիւն. օրէնքը յարգելը եւ ոչ թէ զայն շրջանցելը պէտք է ըլլայ առաւելութեան նշան մը: 
Անկախութիւնը աշխատանք է, այնպիսի աշխատանք մը, որ պէտք է ստեղծէ եւ արարէ, այլ ոչ մսխէ ու փճացնէ:
Անկախութիւնը նման է աստուածաշնչեան տասը մնասի առակին, որուն խորհուրդը հետեւեալն է. ով ունի, անոր պիտի տրուի, իսկ ով չունի, անկէ նոյնիսկ իր ունեցածը պիտի առնուի:
Եւ հետեւաբար, ունենանք անկախութիւն, պիտի ունենա՛նք անկախութիւն:
Կը շնորհաւորեմ բոլորս օգոստոս 23-ի առթիւ»:
ԱՊՀ եւ միջազգային դիտորդներէն ահազանգեր չեն ստացած. ՀՀ Ոստիկանութիւն
ՀՀ Ոստիկանութեան թէժ գծով ՀՀ Ազգային ժողովի ընտրութիւններուն օրը, ժամը 08.00-16.00-ի դրութեամբ, ստացուած է 60 ահազանգ, իսկ ԱՊՀ եւ միջազգային դիտորդներէն ահազանգեր չեն ստացուած: 
«Արմէնփրէս»-ի հաղորդմամբ՝ ՀՀ Ոստիկանութիւնը կը տեղեկացնէ, որ ահազանգերը կը վերաբերին` 2-ը՝ ընտրակաշառքին, 3-ը՝ քուէարկութեան ուղղորդելուն, 32-ը՝ ընտրատեղամասերուն մէջ արհեստագիտական բնոյթի խնդիրներուն, 23-ը՝ տեղեկատուական բնոյթի հաղորդումներուն:
Հինգ դէպքերը հաղորդուած են ՀՀ Ոստիկանութեան համապատասխան ստորաբաժանումներ՝ ՀՀ Քրէական դատավարութեան օրէնսգրքի 180-րդ եւ 181-րդ յօդուածներով սահմանուած կարգով ընթացքը լուծելու համար, իսկ արհեստագիտական բնոյթի՝ 32, եւ տեղեկատուական բնոյթի՝ 23 հաղորդումներըը ուղղորդուած են տարածքային մարմիններ, ԿԸՀ եւ ԱՎՎ՝ ուսումնասիրութիւններ կատարելու եւ պարզաբանում տալու նպատակաւ:
«Ո՛չ ցեղասպանութեան». Տոնի Ռոստովի մէջ Հայոց ցեղասպանութեան նուիրուած ցուցադրութիւն մը տեղի պիտի ունենայՌուսիոյ Տոնի Ռոստով քաղաքի «Ռուսիան իմ պատմութիւնս է» թանգարանէն ներս պիտի բացուի «Ո՛չ ցեղասպանութեան» խորագրով մուլթիմետիա ցուցադրութիւն մը։ 
Անիկա նուիրուած է Հայոց ցեղասպանութեան զոհերու յիշատակին։ 
«Մտնելով դահլիճ՝ առաջին իսկ րոպէներէն ձեր սրտին մէջ վիշտ պիտի զգաք։ 
Թեթեւ լուսաւորութիւն, հայ մեծ երաժիշտներու երաժշտութիւն եւ պատմութիւն՝ աշխարհի ամէնէն սարսափելի իրադարձութիւններէն մէկուն մասին», - նշուած է Ռուսիոյ հայոց միութեան յայտարարութեան մէջ։  
Հայոց միութիւնը յայտնած է, որ ցուցադրութիւնը բաց պիտի ըլլայ ապրիլի 11-էն 25։ 
Անիկա կազմակերպուած է Ռոստովի հայ երիտասարդական միութեան եւ Երեւանի Հայոց ցեղասպանութեան թանգարան-հիմնարկին համատեղ ջանքերով։
Պաշտօնեաները հանդէս եկած են շնորհաւորական ուղերձներով՝ Կանանց միջազգային տօնին առթիւ
Կանանց միջազգային օրուան առթիւ իրենց շնորհաւորական ուղերձները յղած են ՀՀ վարչապետ Նիկոլ Փաշինեանը, նախագահ Արմէն Սարգիսեանը, փոխվարչապետ Տիգրան Աւինեանը, Ազգային Ժողովի նախագահ Արարատ Միրզոյեանը։
ՀՀ վարչապետ Նիկոլ Փաշինեանը իր շնորհաւորական խօսքին մէջ նշած է. «Առանձնայատուկ կը ցանկամ գլուխ խոնարհել մեր զինծառայող եւ կամաւոր կանանց յիշատակին առջեւ, որոնք 44-օրեայ պատերազմի ընթացքին իրենց կեանքը զոհեցին յանուն հայրենիքին: 
Ակնածանքի խօսքեր կը յղեմ մեր այն կանանց, որոնց հերոս զաւակները, ամուսիններն ու եղբայրները Արցախեան պատերազմին ինկան հերոսաբար: 
Ջերմօրէն կը շնորհաւորեմ նաեւ այն կանանց, որոնց որդիները, ամուսիններն ու եղբայրները այսօր ալ կանգնած են սահմաններուն վրայ ու կը շարունակեն իրենց հայրենանուէր ծառայութիւնը, ու նաեւ այն կանանց, որոնք անձամբ իրենք կանգնած էին կամ այսօր ալ կանգնած են հայրենիքի պաշտպանութեան առաջնագծին վրայ»։
Նախագահ Արմէն Սարգիսեանը իր ուղերձին մէջ ընդգծած է ուժեղ հայ կնոջ խորհրդանիշը՝ յաւելելով, որ կնոջ հանդէպ վերաբերմունքը սիրոյ, յարգանքի ու մեծարանքի վրայ հիմնուած խորն արմատներ ունի. «Ամէնէն առաջ կինն ընտանիքին եւ օճախին ջերմութիւնն ու ամրութիւնն է, ոգեւորութեան ու ներշնչանքի աղբիւր է: 
Պետութեան եւ մեր ընտանիքներուն համար այս ծանր օրերուն ամուր եղէք եւ շարունակեցէք ամրացնել երկրին ու ազգին ապագայի հիմքերը: 
Դուք ազգապահպան առաքելութիւն ունիք, որ նուիրումով կ՚իրականացնէք բոլոր ժամանակներուն եւ բոլոր իրավիճակներուն մէջ»:
Փոխվարչապետ Տիգրան Աւինեանը կանանց միջազգային օրը յարմար առիթ մը համարած է՝ անոնց նկատմամբ սէրն ու երախտագիտութիւնը արտայայտելու համար. «Կը շնորհաւորեմ իրական գարունը բերող այս գեղեցիկ տօնին կապակցութեամբ՝ առանձնայատուկ կերպով արժեւորելով մեր մայրերուն, կանանց ու քոյրերուն անգնահատելի ներդրումը մեր կեանքէն ներս»:
ՀՀ Ազգային ժողովի նախագահ Արարատ Միրզոյեանն ալ իր շնորհաւորանքը աւարտած է շիրազեան տողերով՝ առանձնակի շնորհաւորելով զինուորներուն մայրերը, կանայք եւ քոյրերը. «Սիրելի՛ մայրեր, խօսքերը երբեւէ պիտի չհերիքեն շնորհաւորելու ձեզ՝ ձեր որդիներուն փոխարէն։ 
Որդիաբար կը խնդրեմ ընդունիլ Շիրազի տողերը բոլորիս անունով.
Նիկոլ Փաշինեանի յանձնարարութեամբ նշանակուած է ծառայողական քննութիւն մը՝ դիերը եւ մասունքները պահելու պայմաններուն առնչութեամբ
Վարչապետի պաշտօնակատար Նիկոլ Փաշինեանը յանձնարարած է պատասխանատու գերատեսչութիւններուն ապահովել դիերը պահելու պատշաճ պայմաններ՝ հաշուի առնելով զոհուած զինծառայողներու հարազատներուն մտահոգութիւնները դիերը պահելու պայմաններուն մասին:
«Երեկուայ դէպքը անթոյլատրելի է որեւէ պարագային եւ Նիկոլ Փաշինեանի յանձնարարութեամբ նշանակուած է ծառայողական քննութիւն մը՝ պարզելու, թէ ո՛ր պատասխանատու պաշտօնեայի անփոյթ գործողութիւններուն հետեւանքով առաջացած է նման խնդիր մը», - յայտնած է Մանէ Գէորգեանը։ 
Ըստ վարչապետի պաշտօնակատարի խօսնակին՝ բոլոր միջոցները պիտի ձեռնարկուին նման իրավիճակները բացառելու եւ թերացած պաշտօնեաները պատասխանատուութեան ենթարկելու համար։
Ֆրանսայի Վալանս քաղաքի փողոցներէն մէկը «Ստեփանակերտ» պիտի անուանուի
Ֆրանսայի Վալանս քաղաքի մէջ նոր թաղամաս մը կը կառուցուի, որուն փողոցներէն մէկը պիտի կոչուի Ստեփանակերտ։ 
Ըստ փոխքաղաքապետին՝ այն առաջինը պիտի ըլլայ ոչ միայն Ֆրանսայի, այլ նաեւ Եւրոպայի մէջ։
«Մեր քաղաքապետի առաջին խօսքն էր՝ «Ես կ՚ուզեմ ընել բան մը, որ կը մնայ։ 
Կառուցուող թաղամասի միւս գլխաւոր փողոցը պիտի անուանուի «Թորոսի փողոց»՝ ի պատիւ ֆրանսահայ քանդակագործ Թորոս Ռասթկելէնեանին։ 
Կրնանք ըսել՝ Թորոսի եւ Ստեփանակերտի խաչմերուկ», - «Հայերն այսօրին» պատմեց Վալանսի փոխքաղաքապետ Ժորժ Ռաստկլանը։
Անոր խօսքով՝ Վալանսը որոշած է Ստեփանակերտին քոյր քաղաք դառնալ։ 
Նոր կառուցուող փողոցին վրայ պիտի տեղադրեն նշաններ, որոնք պիտի ներկայացնեն Արցախի պատմութիւնը։ 
Պիտի աշխատին Վալանսի մշակոյթի բաժնին եւ Արցախի Մշակոյթի նախարարութեան հետ. «Ֆրանսացին հետաքրքրուող է, Ստեփանակերտ անուանումը երբ տեսնէ, կ՚երթայ, կը փնտռէ, թէ ի՛նչ է այն։ 
Հնարաւոր է՝ խաչքար տեղադրուի եւ «պապիկ-տատիկ»-ի արձանը»։
Ժորժ Ռաստկլանն ըսաւ, որ այս քայլով կը փորձեն բարձրաձայնել Արցախի անկախութեան եւ հանրաճանաչման մասին։ 
Յուսով են՝ գաղափարը վարակիչ կը դարձնեն նաեւ միւս երկրներուն համար։
ԵԱՀԿ Մինսքի խումբի համանախագահները պատրաստ են Արցախ երթալու
ԵԱՀԿ Մինսքի խումբի համանախագահներ Իկոր Փոփովը (Ռուսիա), Սթեֆան Վիսքոնթին (Ֆրանսա) եւ Էնտրու Շոֆերը (ԱՄՆ) յայտարարութունով մը հանդէս եկած են, որուն մէջ նշուած է. «Անհրաժեշտ է յաւելեալ ջանքեր գործադրել՝ լուծելու մնացեալ խնդրայարոյց հարցերը եւ ստեղծելու փոխվստահութեան մթնոլորտ, որ կը տանի յարատեւ խաղաղութեան։
Խնդրայարոյց հարցերու շարքէն են՝ ռազմագերիներուն եւ այլ պահուող անձանց վերադարձը՝ միջազգային մարդասիրական իրաւունքին համապատասխան, տեղեկատուութեան փոխանակումը, որ անհրաժեշտ է հակամարտութեան շրջաններու արդիւնաւէտ ականազերծման համար, Արցախ մտնելու սահմանափակումներու վերացումը, ներառեալ՝ միջազգային մարդասիրական կազմակերպութիւններու ներկայացուցիչներուն համար եւ կրօնական ու մշակութային ժառանգութեան պահպանումն ու պաշտպանութիւնը, ինչպէս նաեւ հակամարտութեան արդիւնքով տուժած համայնքներուն միջեւ ուղիղ շփումներու խթանումը»: 
Համանախագահները նաեւ շեշտած են, որ յատուկ ուշադրութիւն պէտք է դարձուի վերջնական կայուն փուլի հասնելուն, որու կարեւորութեան մասին քաջատեղեակ են երկու կողմերն ալ: 
ԵԱՀԿ Մինսքի խումբի միջնորդները նաեւ վերահաստատած են նախկինին հնչեցուած առաջարկը՝ իրենց հովանու ներքոյ կազմակերպելու երկկողմ խորհրդակցութիւններ, որպէսզի կողմերը վերանային իրենց քայլերը եւ համաձայնութեան գան՝ առանց նախապայմաններու:
Համանախագահները նշած են, որ պատրաստ են վերսկսելու իրենց տարածաշրջանային այցելութիւնները դէպի Արցախ եւ յարակից շրջաններ՝ գնահատման եւ միջնորդական իրենց գործունէութիւնն իրականացնելու նպատակաւ, սակայն հակամարտութեան կողմերը պէտք է ապահովեն վերջիններուս անարգել մուտքն ու երթուղիներու առաւելագոյն ճկունութիւնը։
Համանախագահները նաեւ իրենց աջակցութիւնը յայտնած են ԵԱՀԿ գործող նախագահի անձնական ներկայացուցիչին շարունակական գործունէութեանն ու հնարաւոր ընդլայնման, անոնք կողմերուն կոչ ուղղած են՝ աջակցելու անոր ջանքերուն:
Պարգեւ Սամուէլեան Թուրքիոյ մէջ առաջին հայ հաղորդավարն է, ով ամէն շաբաթ կը ներակայացնէ աշխարհի լրահոսը
Պարգեւ Սամուէլեան Թուրքիոյ մէջ առաջին հայ հաղորդավարն է, ով ամէն շաբաթ կը ներակայացնէ աշխարհի լրահոսը։ 
Լոյսը Թուրքիոյ առաջին հայալեզու հեռատեսիլի կայանն է։ 
Զայն դժուարութեամբ ստեղծած ու եթեր հեռարձակած են։
«Քուրան ընտանիքը՝ իրենց հօր՝ Արամ Քուրանի գլխաւորութեամբ որոշած է հիմնել Լոյս հեռատեսիլի կայանը: 
Անիկա առցանց հեռատեսիլի կայան մըն է, զոր Թուրքիոյ մէջ առաջինն է հայերէն լեզուով՝ մասնաւորապէս արեւմտահայերէնով։ 
Պէտք է նաեւ նշեմ, որ Քուրան ընտանիքը 8 տարի շարունակ կը հրատարակէ «Լոյս» պարբերականը, որ ունի թրքերէն եւ հայերէն բաժիններ, հետեւաբար Լոյս հեռատեսիլի կայանին նպատակը ի սկզբանէ եղած է արեւմտահայերէնի գոյութիւնը պահպանելը», - կ’ըսէ ան։
Պարգեւն իր մեծ ներդրումն ունի Լոյս Հեռատեսիլի կայանի հիմնադրման մէջ. անոր համար կարեւոր է, որ հեռատեսիլի կայանով հնչէ հայերէնը։ 
«Երբ կ’իմանամ, որ օտարները իմ ազգին լեզուն՝ հայերէնը լսելով կը հիանան, կը ցանկան հայ գրականութեան, մշակոյթին եւ պատմութեան ծանօթանալ եւ սորվիլ, ես ինծի շոյուած եւ յաջողակ անձ մը կը զգամ», - կ’ըսէ ան։
Պարգեւ Սամուէլեանի խօսքով՝ հայրենքի սահմաններէն դուրս յաջողութեան հասնելու բանաձեւը նպատակասլաց ըլլալն է։ 
Անոր խօսքով՝ պէտք է պատրաստ ըլլալ դժուարութիւններուն։ 
«Պէտք է գիտակցիլ նաեւ, որ որեւէ գործ կամ նախաձեռնութիւն դիւրաւ չ’ընթանար, այդ ուղին անպայման խոչընդոտներ ունի, վերելքներ եւ վայրէջքներ, բայց պէտք չէ վհատիլ, 10 անգամ չափելով եւ 1 անգամ կտրելով նպատակի հասնիլը յաջողութեան հասնելու գաղտնիքն է», - կ’ըսէ ան։
Հայրենիքէն հեռու, բայց մշակոյթը պահելով. Պարգեւի ցանկութիւնն ու նպատակն է, որ արեւմտահայերէնն ու սերունդներու թողած գրական ժառանգութիւնը նաեւ հայրենիքի սահմաններէն դուրս ըլլան պաշտպանուած։ 
Պարգեւ Սամուէլեան կը խոստանայ՝ շուտով հեռատեսիլի դիտողին ներկայացնել նոր ու հետաքրքիր հեռատեսիլի նախագծեր։
Հոլանտայի խորհրդարանը հայանպաստ բանաձեւեր ընդունած է
Հոլանտայի խորհրդարանը ընդունած է Քրիստոնէական միութիւն խմբակցութեան երեսփոխան Ճոէլ Ֆորտեւինտի բանաձեւը, որ Հոլանտայի կառավարութենէն պահանջած է ճանչնալ Հայոց ցեղասպանութիւնը, ինչպէս նաեւ հաւանութեան արժանացած է Մարթին վան Հելֆերթի բանաձեւը՝ Ազրպէյճանի կողմէ հայ գերիներուն վերադարձնելու անհրաժեշտութեան մասին: 
Հոլանտահայ կազմակերպութիւններու ընկերակցութեան նախագահ Մաթօ Հախուերտեանը նշած է. «Բանաձեւերը ընդունուած են ձայներու ճնշող մեծամասնութեամբ։ 
Միայն թրքամէտ խմբակցութենէն 3 երեսփոխան դէմ քուէարկած են։ 
Ճոէլ Ֆորտեւինտը պահանջած է, որ կառավարութիւնը յայտնէ, թէ ինչպէ՛ս պիտի կիրառէ այս մեծամասնութեան կողմէ ընդունուած բանաձեւին դրոյթները։ 
Հոլանտահայ կազմակերպութիւններու ընկերակցութիւնը (FAON), Ապրիլ 24-ի յանձնախումբը եւ համայն հոլանտահայութիւնը երախտապարտ են Ճոէլ Ֆորտեւինտին եւ խորհրդարանի բազմաթիւ այլ անդամներուն, որոնք երկար տարիներ ջանք չեն խնայած, որ ճանչցուի Հայոց ցեղասպանութիւնը։ 
Ֆորտեւինտի եւ այլոց բանաձեւին պատգամը այն է, որ անհրաժեշտ է յստակ լեզուով խօսիլ իրերուն մասին, որպէսզի ապագային կարելի ըլլայ լուծում գտնել կնճռոտ խնդիրներուն»։
«FAON»-ը կը համարէ, որ այս գաղափարը չափազանց կարեւոր է՝ հաշուի առնելով ներկայիս իրավիճակը, քանի որ Ճիշդ Արցախեան պատերազմի ընթացքին «Genocide Watch»-ը նախազգուշացուցած էր նոր ցեղասպանութեան մը մասին, իսկ պատերազմէն ետք ե՛ւ Թուրքիան, ե՛ւ Ազրպէյճանը յարձակողական դիրքորոշում որդեգրած են Հայաստանի նկատմամբ», - նշած է «FAON»-ը՝ յույս յայտնելով, որ կառավարութիւնը չի անտեսեր խորհրդարանի այս շատ յստակ յայտարարութիւնը եւ կ’իրականացնէ զայն։
Նոր բանաձեւով խորհրդարանը կը յայտնէ, որ այլեւս չի կրնար համաձայնիլ կառավարութեան ներկայիս մօտեցումին հետ։
«Հայոց ցեղասպանութեան ատեն այլ քրիստոնեայ փոքրամասնութիւններ, ինչպիսին են ասորիները, արամէացիները եւ պոնտացի յոյները, նոյնպէս զանգուածային ջարդերու զոհ դարձած են։ 
Անոնց համար ալ ցաւալի է, երբ Հոլանտայի կառավարութիւնը լիարժէք չի ճանչնար ցեղասպանութիւնը», - նշուած է Հոլանտահայերու կազմակերպութիւններու ընկերակցութեան կողմէ։
Փաշինեանը ՌԴ նախագահին առաջարկած է դիտարկել ՀՀ-ի մէջ նոր հիւլէական կայան կառուցելու հնարաւորութիւնը
Հայաստանի Հանրապետութեան վարչապետ Նիկոլ Փաշինեանը Ռուսաստանի Դաշնութեան նախագահ Վլատիմիր Փութինին առաջարկած է դիտարկել Հայաստանի մէջ նոր հիւլէական կայան կառուցելու հնարաւորութիւնը: Ինչպէս հաղորդած է «Արմէնփրէս»-ը, Փաշինեանը նման առաջարկով հանդէս եկած է Մոսկովի մէջ ՌԴ նախագահ Վլատիմիր Փութինի հետ հանդիպումի ընթացքին:
«Ես յոյս ունիմ, որ այսօր մենք կը քննարկենք որոշ հարցեր՝ ռազմավարական ներդրումներու վերաբերեալ, եւ այդ առումով ես կը ցանկամ ձեզի հետ քննարկել Հայաստանի մէջ նոր հիւլէական կայան կառուցելու հնարաւորութիւնը»,- ըսած է Փաշինեանը:
Փայլանը՝ Ալթունին․ «Ատելութեան խօսքը կը ծնանի ատելութեամբ շաղախուած յանցագործութիւններ»
Թուրքիոյ խորհրդարանի հայ երեսփոխան Կարօ Փայլանը անդրադարձած է այդ երկրի նախագահականի հանրային կապերու վարչութեան պետ Ֆահրեթթին Ալթունի հակահայկական հռետորաբանութեան։ 
Ալթունը իր ելոյթներէն մէկուն մէջ խօսած էր «ԱՍԱԼԱ»-ի գործունէութեան մասին եւ հայերը բնութագրած էր որպէս ահաբեկիչներ, ահաբեկչութեան կազմակերպիչներ։ 
Ալթունի ելոյթի տեսագրութիւնը «Youtube»-ը արգելափակած է՝  ատոր մէջ տեղ գտած ատելութեան խօսքի պատճառաւ։ 
Իսկ թուրք գործիչը «Twitter»-ի վրայ բողոքած է նման «երկակի չափանիշներ կիրառելուն դէմ»։
Բաժնեկցելով Ալթունի հրապարակումը՝ Փայլանը գրած է․ «Քու ելոյթիդ մէջ բազմիցս կրկնած ես «հայկական ահաբեկչութիւն», «հայ ահաբեկիչ» արտայայտութիւնները։ 
Իմ հայկական ինքնութիւնս անհիմն կապած ես ահաբեկչութեան հետ եւ ճիշդ ատիկա ԱՏԵԼՈՒԹԵԱՆ ԽՕՍՔ Է։ 
Ատելութեան խօսքը կը ծնանի ատելութեամբ շաղախուած յանցագործութիւններ։ 
Ներսը կը կիրառես, բայց Էտիրնէն անդին ԱՏԵԼՈՒԹԵԱՆ ԽՕՍՔԸ յանցանք է։ 
Հասկնալի՞ է»։
Աղբիւր՝ https://bit.ly/3waySBl
Պարտադիր զինուորական ծառայութենէն խուսափած եւ 27 տարին լրացած անձինք համաներում պիտի ստանան
Պարտադիր զինուորական կամ այլընտրանքային ծառայութենէն խուսափած եւ 27 տարին լրացած անձինք համաներում պիտի ստանան։ 
Արդարադատութեան նախարարին խօսքով՝ ի տարբերութիւն նախկին գործընթացներուն, այս անգամ անիկա պիտի կիրառուի Քրէական օրէնսգրքի 327-րդ յօդուածի 1-ին մասով նախատեսուած յանցագործութիւն կատարելու մէջ կասկածեալ, մեղադրեալ կամ դատապարտեալ անձանց նկատմամբ։
«Նախագիծով կ՚առաջարկուի համաներմամբ պատիժէն ազատել այն անձանց, որոնք դատապարտուած են ազատազարկման, որոնց նկատմամբ պատիժը պայմանականօրէն չէ կիրառուած կամ պատիժին կրումը յետաձգուած է, որոնք դատապարտուած են ազատազրկման չվերաբերող պատիժի։ 
Համաներում յայտարարելով դադրեցնել պատիժը կրելէ պայմանական վաղաժամկէտ ազատած անձանց նկատմամբ իրականացուող վերահսկողութենէն», - ըսաւ Արդարադատութեան նախարար Ռուստամ Բադասեանը։
Նախագիծը գլխաւորաբար կը վերաբերի այն սփիւռքահայերուն, որոնք չեն կրնար վերադառնալ Հայաստան քրէական հետապնդման պատճառով։
Համաներման շահառու պիտի դառնան նաեւ նշուած յօդուածի հիման վրայ հետախուզուող անձինք, որոնք մինչեւ 2021 թուականի դեկտեմբեր 31-ը ներառեալ կամովին կը ներկայանան քրէական հետապնդման մարմին կամ դատարան։ 
Վարչապետն ընդգծեց, որ այսպիսով բանակին մէջ խորն ու բովանդակային բարեփոխումներու գործընթաց մը սկսած է.
«Մենք նախկինին բազմիցս խօսած ենք այն մասին, որ ցաւօք սրտի բանակին հեղինակութիւնը եւ բանակին մէջ ծառայելու հեղինակութիւնը իրար հետ համադրելի չեն եղած մեր երկրէն ներս։ 
Եւ մենք այդ ճեղքին խնդիրը, ցաւօք սրտի, մեր մաշկին վրայ զգացինք։ 
Ասիկա փորձ մըն է, քաղաքական որոշում մը, նոր փուլ մը, նոր էջ մը բանալու, ներառեալ, այո՛, սփիւռքի հետ յարաբերութիւններու դաշտէն ներս», - ընդգծեց վարչապետը։
Սփիւռքի գլխաւոր յանձնակատար Զարեհ Սինանեանը յաւելեց, որ սփիւռքի մէջ մեծ թիւով շահառուներ կան եւ անիկա կրնայ օգնել սփիւռքի մէջ առողջ մթնոլորտ ստեղծելու հարցին մէջ.
«Պատերազմի ժամանակ շատ դէպքեր եղան, երբ մարդիկ կ՚ուզէին գալ կամաւոր կռուելու, բայց չէին կրնար, որովհետեւ հետախուզման մէջ էին», - ըսաւ Սինանեանը։
«Եկէք արձանագրենք, որ մենք այս քաղաքական պատասխանատուութիւնը, այո՛, կը վերցնենք մեր վրայ, եւ կը կայացնենք այսպիսի քաղաքական որոշում մը, եւ ոչ թէ իրաւական։ 
Համոզուած եմ, որ ասիկա ճիշդ որոշում մըն է, որովհետեւ այս շրջանակէն դուրս գալու որեւէ ուրիշ տարբերակ չկայ», - ըսաւ վարչապետը։
Յառաջիկային ալ պիտի քննարկուի Զինուած ուժերուն ապագայ կառուցուածքը, այս առումով պէտք է յստակ որոշումներ կայացնեն։
Վարչապետ Նիկոլ Փաշինեանը հեռաձայնային զրոյց մը ունեցաւ Եւրոպական խորհուրդի նախագահ Շառլ Միշէլի հետ
Զրուցակիցները անդրադարձան օգոստոս 31-ին Պրիւքսէլի մէջ նախատեսուած Հայաստանի Հանրապետութեան վարչապետ Նիկոլ Փաշինեանի, Եւրոպական խորհուրդի նախագահ Շառլ Միշէլի եւ Ազրպէյճանի Հանրապետութեան նախագահ Իլհամ Ալիեւի եռակողմ հանդիպման: 
Կողմերը կարեւորեցին երկխօսութեան շարունակականութիւնը՝ յոյս յայտնելով, որ բանակցութիւնները կ’ըլլան արդիւնաւէտ:
Նիկոլ Փաշինեանը եւ Շառլ Միշէլը քննարկեցին նաեւ Հայաստան-Եւրոպական Միութիւն երկկողմ օրակարգին վերաբերող հարցեր:
Վարչապետը հեռաձայնային զրոյց մը ունեցաւ Ռուսիոյ նախագահին հետ
Զրուցակիցները շնորհաւորեցին զիրար Հայաստանի եւ Ռուսիոյ միջեւ Բարեկամութեան, համագործակցութեան եւ փոխադարձ օգնութեան պայմանագրի 25-ամեայ յոբելեանին առթիւ, որ կը լրանայ այսօր: 
Կողմերը համոզմունք յայտնեցին, որ այսուհետեւ հայ-ռուսական դաշնակցային փոխշայաւէտ յարաբերութիւնները պիտի շարունակեն արդիւնաւէտ կերպով զարգանալ ու ամրապնդուիլ տարբեր ոլորտներու մէջ:
Նիկոլ Փաշինեանն ու Վլատիմիր Փութինը մտքեր փոխանակեցին հայ-ռուսական օրակարգային շարք մը հարցերու շուրջ:
Անդրադարձ կատարուեցաւ նաեւ Արցախի իրավիճակին: Մասնաւորապէս ընդգծուեցաւ 2020 թուականի նոյեմբեր 9-ի, 2021 թուականի յունուար 11-ի եւ նոյեմբեր 26-ի եռակողմ համաձայնութիւններու հետեւողական իրականացման կարեւորութիւնը:
Հայաստանի Հանրապետութեան վարչապետը աշխատանքային այցելութեամբ ժամանեց Ղրղզստան
Վարչապետ Նիկոլ Փաշինեանը աշխատանքային այցելութեամբ ժամանեց Ղրղզստանի Հանրապետութիւն:  Հայաստանի վարչապետը Ղրղզստանի Չոլփոն-Աթա քաղաքին մէջ պիտի մասնակցի Եւրասիական միջկառավարական խորհուրդի հերթական նիստի աշխատանքներուն։
Փաշինեանն ու Փութինը քննարկեցին Արցախի մէջ տիրող իրավիճակը
Հայաստանի վարչապետ Նիկոլ Փաշինեանը հեռաձայնային զրոյց մը ունեցաւ Ռուսիոյ նախագահ Վլատիմիր Փութինի հետ:
Հեռաձայնային զրոյցը տեղի ունեցաւ հայկական կողմին նախաձեռնութեամբ:
Հաղորդագրութեան մէջ նշուած է, որ շարունակուած են Արցախի մէջ տիրող իրավիճակին շուրջ քննարկումները: 
Հաստատուած է Հայաստանի, Ռուսիոյ եւ Ազրպէյճանի ղեկավարներու՝ 2020 թուականի նոյեմբեր 9-ի, 2021 թուականի յունուար 11-ի եւ նոյեմբեր 26-ի եռակողմ համաձայնութիւններու հետեւողական իրականացման կարեւորութիւնը: 
Տարածաշրջանէն ներս կայունութեան ապահովման գործին մէջ ընդգծուած է ռուսական խաղաղապահ ստորաբաժանման դերը:
Անդրադարձ կատարուած է Հայաստանի եւ Ռուսիոյ ռազմավարական գործընկերութեան եւ դաշնակցային յարաբերութեանց յետագայ զարգացման որոշ արդիական թեմաներու:
Վարչապետին եւ տիկին Աննա Յակոբեանին ցաւակցական խօսքը Վարդան Գրեգորեանի մահուան առթիւ
Իմ եւ կնոջս՝ Աննա Յակոբեանին անունով կը ցաւակցիմ  անուանի մտաւորական Վարդան Գրեգորեանի մահուն առթիւ: 
Սփոփանքի եւ վշտակցութեան խօսքեր կ'ուղղենք անոր ընտանիքին, հարազատներուն, բարեկամներուն եւ գործընկերներուն: 
Վարդան Գրեգորեանը հայկական սփիւռքի վերջին տասնամեակներուն ամենավառ եւ ճանչցուած ներկայացուցիչներէն մէկն էր:
Դասաւանդելով ամերիկեան շարք մը համալսարաններու մէջ՝ Վարդան Գրեգորեանը այնուհետեւ դարձած է համաշխարհային համբաւ ունեցող Նոր Եօրքի հանրային գրադարանի նախագահը, Պրաունի համալսարանի նախագահը եւ իր աշխատանքային գործունէութիւնը աւարտած է ԱՄՆ հռչակաւոր Քարնեկի ընկերութեան նախագահի պաշտօնին: 
Ան իր ողջ կեանքը դրած է  ի սպաս Միացեալ Նահանգներու մէջ կրթութեան եւ գիտութեան զարգացման ու ժողովուրդներու եւ մշակոյթներու միջեւ ճանաչելիութեան ու փոխվստահութեան ամրապնդման, արժանացած է ԱՄՆ նախագահի «Ազատութեան» շքանշանին:
Վարդան Գրեգորեանը, ըլլալով մեծ հայրենասէր մը, մշտապէս ներգրաւուած եղած է ամերիկահայ համայնքի կեանքին մէջ:
Պատահական չէ, որ սերած ըլլալով Իրանի Դաւրէժ քաղաքի հայկական ընտանիքներէն եւ ուսանելով Պէյրութի հայկական կրթարաններուն մէջ, ան երիտասարդ տարիներէն ի վեր հոգեւոր ամուր թելերով կապուած է իր ժողովուրդին հետ եւ ապրած է անոնց կեանքով: 
Իսկական հայ մտաւորականի եւ մարդասէրի խառնուածքն էր պատճառը, որ իր կեանքին վերջին տարիներէն ան դառձաւ «Աւրորա» նախաձեռնութեան համահիմնախնդիրներէն մէկը:
Հայաստանի եւ Սփիւռքի մէջ ապրող շատ հայերու համար Վարդան Գրեգորեանը իւրատեսակ փարոս մը եւ ընդօրինակման կերպար մըն էր: 
Անոր բացակայութիւնը մեծ կորուստ է մեր ժողովուրդին համար:
Ես եւ Աննան ջերմօրէն ու մեծ տպաւորութիւններով կը յիշենք պարոն Գրեգորեանին՝ բացառիկ մարդու հետ հանդիպումները:
Լոնտոնի մէջ մեթրոյի կայարաններէն հեռացուած են Արցախը ազրպէյճանական տարածք ներկայացնող պաստառները
Մեծ Բրիտանիոյ մէջ Հայաստանի դեսպանութիւնը ֆէյսպուքեան իր էջին վրայ յայտարարութիւն մը տարածած է՝ տեղեկացնելով, որ մայրաքաղաք Լոնտոնի մեթրոյի կայարաններէն հեռացուած են հայկական պատմամշակութային ժառանգութիւնը՝ որպէս ազրպէյճանական ներկայացուող պաստառները։ 
Ատոնք յայտնուելէն ի վեր թէ՛ դեսպանութիւնը, թէ՛ երկրին մէջ գործող շարք մը համայնքային կազմակերպութիւններ հանդէս եկած էին բողոքներով։ 
Յիշեցնենք, որ պաստառներէն մէկուն վրայ Ազրպէյճանը ներկայացուած էր որպէս բազմամշակութային կեդրոն՝ մզկիթով ու հայկական Դադիվանքով, իսկ միւսի վրայ պատկերուած էր Շուշին՝ «Շուշա, Ղարաբաղ՝ Ազրպէյճանի արուեստներու մայրաքաղաք» գրութեամբ։
Իշխանութիւնը ձեզի կը պատկանի եւ բոլորը պէտք է խոնարհ ըլլան ձեր որոշումին առջեւ. վարչապետը այցելած է Արագածոտնի մարզ
Վարչապետ Նիկոլ Փաշինեանը այցելած է Արագածոտնի մարզի Ներքին Բազմաբերդ, Նոր Եդեսիա, Ուջան, Բիւրական, Կարբի եւ Օհանավան համայնքներ: 
Կառավարութեան ղեկավարը հանդիպած է տեղի բնակիչներուն հետ, անդրադարձած է երկրէն ներս ստեղծուած իրավիճակին, Արցախեան պատերազմի հանգամանքներուն եւ յառաջիկայ ծրագիրներուն: 
Հանդիպումները սկսած են 44-օրեայ պատերազմի ընթացքին զոհուած հայորդիներուն յիշատակը մէկ րոպէ լռութեամբ յարգելով։ 
Իւրաքանչիւր համայնքէ ներս վարչապետ Փաշինեանը հնչեցուցած է տուեալ համայնքներէն զոհուած հայորդիներուն անունները, այցելած է զոհերու շիրիմներն ու անոնց ընտանիքները: 
Դիմելով համայնքներու բնակիչներուն՝ վարչապետը նշած է. «Հայաստանի մէջ կան յարձակողական ուժեր, եւ անոնք ամէն օրուայ, անգամուայ հետ իրենց յարձակողականութիւնը կը մեծցնեն: 
Բայց կ’ուզեմ արձանագրենք, որ այս հակադրութեան ընթացքին հնարաւոր եղած է քաղաքացիական բախումներէ խուսափիլ, եւ ասիկա չափազանց մեծ ձեռքբերում է։ 
Կ’ուզեմ նաեւ արձանագրենք, որ ասիկա առաջին հերթին մեր ժողովուրդին ձեռքբերումն է, որովհետեւ ժողովուրդը՝ դուք, թոյլ չտուիք, որ այդ քաղաքացիական բախումները տեղի ունենան»:
Վարչապետին խօսքով` Հայաստանի մէջ կան մարդիկ եւ ուժեր, որոնք արիւն կ’ուզեն: 
Կ’ուզեն, որ Երեւանի, Արագածոտնի փողոցներուն վրայ արիւն հեղայ, որովհետեւ այդ մարդիկը դեռեւս չեն յագեցած Հոկտեմբեր 27-ի արիւնով, Մարտ 1-ի արիւնով, չեն յագեցած տասնեակ քաղաքական սպանութիւններու արիւնով, եւ այդ մարդիկը կ’ուզեն Հայաստանը ներքաշել նոր արիւնահեղութեան մէջ.
«Ինչո՞ւ, ժողովո՛ւրդ. որովհետեւ անոնք լաւ գիտեն Արցախեան հարցն իշխանութեան համար պայքարին մէջ որպէս վճարամիջոց օգտագործելու ձեւը։ 
1998 թուականին այդ մարդիկը Արցախեան հարցով իշխանութեան եկան՝ ըսելով, որ իրենք միանշանակ կը մերժեն Արցախեան հարցի կարգաւորման, այսպէս ըսած՝ փուլային եւ պարտուողական տարբերակը։ 
Բայց 20 տարի շարունակ անոնք բանակցած են հարցի կարգաւորման փուլային լուծման շուրջ, չեն մոռցած իրենց այդ դիրքորոշումը, եւ Արցախեան հարցի կարգաւորման բանակցային այն փաստաթուղթը՝ հարցի լուծման փուլային տարբերակը, որ իրենք կը մերժէին, վերնագրուած էր հետեւեալ կերպ. «Արցախեան հարցի լուծման առաջին փուլին եւ յետագայ քայլերուն մասին»։
Անոնք փուլային տարբերակը մերժելով եկած էին իշխանութեան, բայց բանակցային գործընթացը հասցուցած էին կէտի մը, որ վերնագրուած էր այդպէս: 
Բայց նրբութիւն մը եւս կայ այստեղ. անոնք 20 տարի կը մերժէին այդ տարբերակը եւ մինչեւ 2018 թուականը բանակցած են ատոր շուրջ։ 
Խորամանկութիւն ալ ըրած են, իբր մեծ դիւանագիտական յաջողութեան ալ հասած են. վերնագիրներէն, տողերէն մէկուն մէջ գրած են, որ ասիկա փաթեթային լուծում է», - ըսաւ վարչապետը:
Նիկոլ Փաշինեանը անդրադարձաւ 2018 թուականի ապրիլին Ազգային ժողովի ամբիոնէն Սերժ Սարգիսեանին ըրած յայտարարութեան: 
Վարչապետն ըսաւ, որ Սերժ Սարգիսեանը ըսած է, որ բանակցային գործընթացը կանգնած է, որովհետեւ Ազրպէյճանին ակնկալիքները բանակցային գործընթացէն անիրատեսական են եւ անընդունելի մեզի համար.
«Ասիկա իմ ըսածիս շարունակութիւնն է, որ ըստ էութեան այդ կէտէն շարունակութիւն կը նշանակէ Լեռնային Ղարաբաղի ինքնավար մարզի (ԼՂԻՄ) վերականգնում Ազրպէյճանի կազմէն ներս։ 
Եւ շարունակութիւնը՝ ըսած է՝ այլեւս այս պահէն սկսեալ պէտք չէ յոյս ունենանք, որ Ազրպէյճանը ռազմական ճանապարհով չի փորձեր լուծել Արցախեան հարցը։ 
Ատիկա կայ, Ատիկա ըսուած է, տեսանիւթերը կան, եւ ինչ որ կ’ըսեմ, ոեւէ մէկդ կրնաք ստուգել։ 
Եւ հետեւաբար մենք ի՞նչ պէտք է ընէինք՝ պէտք է ընդունէի՞նք Ազրպէյճանի անիրատեսական եւ անընդունելի պայմանները Արցախեան հարցին շուրջ, պէտք է շարունակէի՞նք Արցախն Ազրպէյճանի կազմ վերադարձնելու գործընթացը։
Այնժամ, երբ մերժուածը կանգնած եւ ըսած էր՝ Արցախը պիտի չըլլայ Ազրպէյճանի կազմին մէջ, մարդիկ կ’ըսէին՝ ի՞նչ կ’ըսէ, ինչի՞ մասին կը խօսի: 
Ինքը գիտեր, չէ՞, ուր բերեր-հասցուցեր է բանակցային գործընթացը, միւսները չէին գիտեր, փակ էին այդ թուղթերը, բայց ինքը գիտեր։ 
2018 թուականի մայիսէն սկսեալ, ես տակաւին մէկ շաբաթ է, որ վարչապետ էի, իրենք արդէն սկսած էին ըսելու՝ եկած է հողերը յանձնելու: 
Ես տակաւին չէի ալ հասցուցած տեղեկանալու, այդ թուղթերը իմ սեղանիս վրայ չէին ալ յայտնուած, անոնք կ’ըսէին՝ եկած է հողերը յանձնելու: 
Ինչո՞ւ. գիտէին, չէ՞, որ իրենք ուր հասցուցած են բանակցային գործընթացը: 
Ու հիմա ալ անոնք, այո՛, կ’ուզեն արիւն, եւ անոնք չեն ուզեր ընտրութիւն», - ըսաւ վարչապետը: 
Վարչապետին խօսքով` Էականը ապագայի մասին խօսակցութիւնն է՝ թէ մենք ի՛նչ պէտք է ընենք ասկէ ետք: 
Ըստ Նիկոլ Փաշինեանին՝ պէտք է ուղղակի արձանագրել այն իրողութիւնները, որոնք այսօր կան.
«Մեր ժողովուրդը, մենք այս տարածաշրջանին մէջ պէտք է ապրինք: 
Բայց այս տարածաշրջանին մէջ մեր ապրելու կամ այս տարածաշրջանին ամենամեծ խնդիրը ո՞րն է. հետեւեալն է, որ մեզի կ’ընկալեն որպէս թշնամի, եւ մենք զանոնք կ’ընկալենք որպէս թշնամի: 
Քանի դեռ մեզ կ’ընկալեն որպէս թշնամի, մենք ալ զանոնք կ’ընկալենք որպէս թշնամի: 
Ինչքան մենք կ’ընկալենք որպէս թշնամի, այնքան ալ մեզ կ’ընկալեն որպէս թշնամի: 
Նոյնիսկ շատ դժուար է գտնել այն մեկնարկային կէտը, որմէ այս գործընթացը սկսած է», - ըսաւ վարչապետը:
«Պէտք է արձանագրենք, որ Արցախեան հարցը լուծուած չէ: 
Ինչքան ալ Ազրպէյճանի ղեկավարութիւնը յայտարարէ, թէ Արցախեան հարցը լուծուած է, Արցախեան հարցը լուծուած չէ: 
Եւ կ’ուզեմ ըսել, որ շատ հարցեր պիտի ըլլան, թէ լա՛ւ, ի վերջոյ մեր տղաքը յանուն ինչի՞ զոհուեցան: 
Կ’ուզեմ շատ յստակ պատասխանել այս հարցին. մեր տղաքը զոհուեցան յանուն այն բանին, որ երբ այսօր Ազրպէյճանի նախագահը յայտարարէ, թէ Արցախեան հարցը լուծուած է, մենք կարենանք ըսել, որ Արցախեան հարցը լուծուած չէ: 
Որովհետեւ Ազրպէյճանի ծրագիրը ճիշդ ատիկա էր. Արցախեան հարցն այնպէս լուծել, որ ֆիզիքապէս Արցախի մէջ ոչ մէկ հայ մնար: 
Մենք բոլորս ատիկա գիտենք, չէ՞: 
Բայց այսօր Արցախը կայ, արցախահայութիւնը կայ՝ մեր զոհուած եղբայրներուն, մեր զինուորներուն, մեր բանակի շնորհիւ: 
Այո՛, դառն պատերազմէ մը անցանք, բայց դարձեալ կ’ուզեմ արձանագրել, որ այն, ինչ մենք ունինք, ունինք մեր տղոց շնորհիւ: 
Եւ կ’ուզեմ, որ մենք, այո՛, հպարտ ու ոգով ծափահարենք մեր զինուորներուն ու մեր բանակին», - ըսաւ վարչապետը:
Նիկոլ Փաշինեանը յայտարարեց, որ պէտք է յառաջ երթալ: 
Տարածաշրջանային հաղորդակցութեան եւ ճանապարհներու բացումը փոշայաւէտ է: 
Ատիկա ձեռնտու է Ազրպէյճանին, որովհետեւ անիկա պէտք է հաղորդակցութեան կապ ստանայ Նախիջեւանի հետ, եւ ձեռնտու է Հայաստանին, որովհետեւ պէտք է յուսալի երկաթուղային հաղորդակցութիւն եւ ցամաքային կապ ստանանք Ռուսիոյ Դաշնապետութեան եւ Իրանի Իսլամական Հանրապետութեան հետ: 
Ինչը կը նշանակէ, որ երկրին տնտեսութիւնը էականօրէն կրնայ փոխուիլ:
Վարչապետը աշխատանքային այցելութեամբ պիտի մեկնի Ռուսիա
Վարչապետ Նիկոլ Փաշինեանը սեպտեմբեր 6-էն 9 աշխատանքային այցելութեամբ պիտի մեկնի Ռուսիա:
Կառավարութեան ղեկավարը Վլատիվոստոքի մէջ պիտի մասնակցի «Բազմաբեւեռ աշխարհի ճանապարհին» խորագրով Արեւելեան տնտեսական 7-րդ համաժողովի լիագումար նստաշրջանին, որ տեղի պիտի ունենայ Ռուսիոյ նախագահ Վլատիմիր Փութինի եւ այլ պետութիւններու ղեկավարներու մասնակցութեամբ:
Կը նախատեսուի նաեւ Հայաստանի Հանրապետութեան վարչապետին եւ Ռուսիոյ նախագահին միջեւ հանդիպումը:
Վարչապետը՝ արտահերթ խորհրդարանական ընտրութիւններուն, Սահմանադրական փոփոխութիւններուն եւ առկայ ճգնաժամերուն մասինՀանրապետութեան հրապարակը հանրահաւաքը սկսաւ Հայաստանի օրհներգով եւ Արցախեան 2-րդ պատերազմի ու Մարտ 1-ի զոհերուն յիշատակը մէկ րոպէ լռութեամբ յարգելէ ետք: 
Նիկոլ Փաշինեանը ելոյթին սկսաւ Հայաստանի առջեւ ծառացած մարտահրաւէրները նշելով։ 
Վարչապետն ընդգծեց, որ այդ մարտահրաւէրներուն կառավարումէն կախուած է երկրին եւ ժողովուրդին ապագան.
«Արցախեան երկրորդ պատերազմին ծանր հետեւանքները, մեր հազարաւոր զոհերուն փաստը, մեր անհետ կորածներուն առկայութիւնը, մեր բազմաթիւ եղբայրներուն ու քոյրերուն գերեվարուած ըլլալուն հանգամանքը, բռնութեան շարունակական քարոզը, Զինուած ուժերը եւ դատական համակարգը քաղաքական գործընթացներուն մէջ ներքաշելու փորձերը մեր առջեւ դրած են նորանոր մարտահրաւէրներ», - ըսաւ վարչապետը։
Նիկոլ Փաշինեանին խօսքով՝ հիմա հասած ենք կէտի մը, ուր կը սպառենք սխալելու մեր հնարաւորութիւնները։ 
Անկախութեան 31 տարիներուն թոյլ տրուած է բոլոր հնարաւոր սխալները, որ հնարաւոր էր տեսականօրէն եւ գործնականին մէջ.
«Վերջին 2 տարի 10 ամիսներուն նոյնպէս մենք թոյլ տուած ենք բոլոր հնարաւոր սխալները: 
Ես նկատի ունիմ՝ յեղափոխութենէն ետք: 
Խօսքը մեր կառավարութեան մասին է, խօսքն անձամբ իմ մասին է: 
Եւ ես կ’ուզեմ ձեր բոլորէն, Հայաստանի Հանրապետութեան բոլոր քաղաքացիներէն, սփիւռքի բոլոր հայերէն, Արցախի Հանրապետութեան բոլոր քաղաքացիներէն ներողութիւն խնդրել իմ թոյլ տուած բոլոր սխալներուս համար»,- նշեց Փաշինեանը:
Վարչապետը յայտարարեց, որ մեծագոյն խոստումը պէտք է ըլլայ նուաճումները պահպանելը։ 
Ատոնցմէ մէկը ժողովուրդին իշխանութիւնը ձեւաւորելու իրաւունքն է։ 
Փաշինեանին խօսքով՝ առկայ ճգնաժամերը պէտք է լուծուին ժողովուրդի իշխանութեան ինքնահաստատմամբ.
«Հայաստանի Հանրապետութենէն ներս միայն ժողովուրդը պիտի որոշէ՝ ո՛վ դառնայ իշխանութիւն, եւ ո՛վ չդառնայ իշխանութիւն: 
Մեր ընթացիկ ճգնաժամին առանցքը ճիշդ ասիկա է՝ ժողովուրդին իշխանութիւնը իր ձեռքէն կ’ուզեն խլել, եւ մենք հրապարակը հաւաքուած ենք՝ ըսելու, որ թոյլ չենք տար: 
Թոյլ չենք տար տասնամեակներու պայքարին ու զրկանքներուն արդիւնքով ձեռք բերած այդ նուաճումը ոչնչացնել: 
Եւ դուք՝ ժողովուրդը, Հայաստանի Հանրապետութեան քաղաքացին, ինչպէս եղած է, այնպէս ալ պիտի շարունակէ մնալ բարձրագոյն իշխանութիւն Հայաստանի Հանրապետութենէն ներս», - ըսաւ վարչապետը։
Հանրապետութեան հրապարակէն Նիկոլ Փաշինեանը յայտարարեց, որ Օնիկ Գասպարեանը ստորագրութիւններու գործընթացը սկսած է Սերժ Սարգսեանի դրդումով։ 
Նիկոլ Փաշինեանը ըսաւ, որ այն մարդիկ, որոնք մարտ մեկին բանակը կը հանէին ժողովուրդին դէմ, այժմ նոյն բանը կ’ընեն.
«Երբ իմ կողմէս նշանակուած Գլխաւոր շտաբի պետը կը կատարէ մերժուածին հրամանները, ատիկա ամենամեծ դաւաճանութիւնն է: 
Ատիկա է դաւաճանութիւնը: 
Բայց դարձեալ կ’ըսեմ, ժողովո՛ւրդ, եկէք ճիշդ հասկնանք՝ թուղթը, որ դրուած է սեղանին վրայ զօրապետերու ստորագրութեան համար, այդ թուղթը դրած է եւ առնուազն այդ առաջարկն այլ զօրապետերուն ներկայացուցած է Օնիկ Գասպարեանը: 
Ստորագրելէ ետք, այդ թուղթը հրապարակելու որոշումը նոյնպէս կայացուցած է Օնիկ Գասպարեանը: 
Եւ ես դարձեալ կ’ըսեմ՝ Օնիկ Գասպարեանը պէտք է հեռանայ, միւսները պէտք է վերադառնան իրենց ծառայութեան», - ըսաւ վարչապետը։
Նիկոլ Փաշինեանը յայտարարեց, որ որոշ շրջանակներ բանակի զինուորներուն ներշնչած են, թէ կառավարութիւնը եւ իշխանութիւնը կ’ուզէ զինուորականները դատել: 
Վարչապետին խօսքով՝ ասիկա ըրուած է մի քանի մեղաւորներու բանակի բազմաթիւ հերոս սպաներու թիկունքէն ներս թաքցնելու համար:
«Մենք գիտենք՝ որո՛նք են հերոսները, եւ մենք գիտենք՝ որո՛նք են վախկոտները: 
Եւ ձեզի պիտի չյաջողի մեր հերոսներուն, ժողովուրդի հերոսներուն ժողովուրդին դէմ հանել: 
Օնի՛կ, դուն մեծ սխալ մը թոյլ տուած ես: 
Դուն քու ղեկավարիդ հրահանգները եւ հրամանները չես կատարած: 
Դուն կատարած ես ժողովուրդին կողմէ մերժուած, երկիրը թալանած, բոլոր հնարաւոր տեղերուն մէջ փայ մտած, մեծ մերժուածի մը հրամանները: 
Ատիկա սպայի պատուին մեծագոյն խաթարում է: 
Ատիկա սպայի պատուին մեծագոյն նուաստացում է», - ընդգծեց վարչապետը։
Իր ելոյթի ընթացքին վարչապետը յայտարարեց, որ այս տարուայ հոկտեմբերին համաժողովրդական հանրաքուէով պէտք է ընդունին նոր Սահմանադրութիւն կամ Սահմանադրական փոփոխութիւններ, իսկ կիսանախագահական կառավարման համակարգին անցնիլը հնարաւոր տարբերակներէն մէկը պէտք է ըլլայ: 
Նիկոլ Փաշինեանին խօսքով՝  գործող Սահմանադրութիւնը բազմաթիւ ճգնաժամային հնարաւորութիւններ եւ վտանգներ կը ստեղծէ։
«Մեր մեծագոյն խնդիրը պէտք է ըլլայ սահմանադրական այնպիսի կառուցակարգերու ստեղծումն ու ձեւաւորումը, որ կ’երաշխաւորէ կայունութիւնը, անվտանգութիւնը Հայաստանի Հանրապետութենէն ներս եւ կը բացառէ այսպիսի ճգնաժամերու ձեւաւորումը», - ըսաւ վարչապետը։
Իշխանութիւնը պատրաստ է խորհրդարանական արտահերթ ընտրութիւններու երթալու, եթէ ատոր համաձայնին խորհրդարանական միւս ուժերը։ 
Նիկոլ Փաշինեանը համոզմունք յայտնեց, որ ժողովուրդն ի վիճակի է Հայաստանի մէջ հաստատելու օրինական իշխանութիւն:
«Ես կու տամ երկրորդ հնարաւորութիւնը եւ կը նետեմ այս մարտահրաւէրը՝ դեհ, եկէք երթանք ժողովուրդին առջեւ ընտրութեան, տեսնենք՝ որո՞ւ հրաժարականը կը պահանջէ ժողովուրդը, տեսնենք՝ ի՞նչ կը պահանջէ ժողովուրդը: 
Եւ որ կ’ըսեն՝ մենք ձեւի համար խորհրդարանական ընտրութիւններ առաջարկած ենք, կ’ուզեմ ձեզի գաղտնիք մը բանալ՝ մենք նոյնիսկ այն ատեն կարգախօսներու տարբերակներ մտածած էինք, եւ այդ կարգախօսներու տարբերակներէն մէկը հետեւեալն էր, որ մենք արտահերթ խորհրդարանական ընտրութիւններուն պէտք է մասնակցինք «Վերջ թաւիշին» կարգախօսով», - յայտարարեց Նիկոլ Փաշինեանը։
Վարչապետ Նիկոլ Փաշինեանին գլխաւորած հանրահաւաքն աւարտած է Մարտ 1-ի զոհերու յիշատակին նուիրուած երթով: 
Վարչապետը՝ երթի մասնակիցներուն հետ ծաղիկներ խոնարհած է Ալ. Միասնիկեանի արձանին մօտ եւ յարգանքի տուրք մատուցած է զոհերուն յիշատակին:
Վարչապետ Փաշինեան հանդիպած է նախագահ Սարգիսեանին
Վարչապետը եւ նախագահը քննարկած են երկրէն ներս ստեղծուած իրավիճակը, զայն հանգուցալուծելու եւ ներքաղաքական ճգնաժամը յաղթահարելու ուղիները: 
Այդ շրջածիրէն ներս՝ որպէս լուծում անդրադարձ կատարուած է նաեւ խորհրդարանական արտահերթ ընտրութիւններու իրականացման մասին:
Լուսանկարը՝ արխիւային
Արցախեան 44-օրեայ պատերազմին մասնակցած երկու զինուորի համար առանձնատուներ պիտի կառուցուին Ալավերդիի մէջԱրցախեան 44-օրեայ պատերազմին մասնակցած Կարէնը շուտով իր սեփական տունը պիտի ունենայ։ 
Կարէնը պատերազմի ընթացքին կորսնցուցած է իր երկու ձեռքերը։ 
Զինուորին տան մէջ վերականգնողական բուժում ստանալէ ետք արդէն վերադարձած է տուն՝ Ալավերդի։ 
Հիմա կը սպասէ արհեստական անդամներու տրամադրումը։ 
Պատերազմը, ինչպէս ինքը կ'ըսէ, փոխած է զինք, խնդիրներէն եւ դժուարութիւններէն այլեւս չի կաշկանդուիր.
«Երբ արդէն կը յաղթահարես, արդէն գիտես, որ ատիկա ոչ մէկ բան է, կը շարունակես ապրիլ, այդ խնդիրները մէկ կողմ կը դնես», - կը պատմէ Կարէնը։
Կարէնը մասնագիտութեամբ քանդակագործ է, 3 տարի է ի վեր ուսումնարան կը յաճախէ։
Հեռաձայնեցի վարպետին ու ըսի՝ ես քանդակագործութեան պիտի գամ։
Առաջին անգամ Կարէնին տունը, ընկերային վատ պայմանները տեսնելէ ետք Ազգային ժողովի երեսփոխան Արէն Մկրտիչեանը որոշեց դիմել տարբեր մարդոց, օգնութիւն խնդրել եւ նոր տուն կառուցել տղուն համար.
«Մենք տեսանք կարիքը, որ Կարէնը, ով պատրաստ եղած է կեանքը զոհելու յանուն երկրին, ինք ունենայ իր տանիքը իր գլխուն վրայ», - ըսաւ Արէն Մկրտիչեանը։
Արէն Մկրտիչեանի խօսքով՝ Ալավերդիի մէջ երկու տուն պիտի կառուցուի. մէկը՝ Կարէնին համար, միւսը պատերազմի մասնակից այլ զինծառայողի մը, որ գերութենէն վերադարձած է։
Շուրջ 75-80 քառակուսի մեթր մակերեսով առանձնատուներ են, արհեստագիականօրէն յագեցած, ջերմամեկուսացման համակարգ պիտի գործէ, պիտի ըլլայ նաեւ ջեռուցման կեդրոնական համակարգ», - ըսաւ Արէն Մկրտիչեանը։
Կարէնի քրոջ` Հերմինէին հետ հիմա թղթաբանական հարցերը կը կարգաւորեն, քանի որ այն տունը, ուր հիմա կ'ապրիմ, սեփականաշնորհուած չէ։ 
Քոյրը մեծ յոյսերով կը սպասէ այն օրուան, երբ Կարէնը արհեստական անդամներով կ'օժտուի եւ իր սեփական տունը կ'ունենայ.
Պէտք է այնպէս մը ընենք, որ Կարէնը միշտ իրեն լաւ զգայ, կապ չունի, որ հիմա իրավիճակը այսպիսին է։ 
Իր կեանքը դեռ առջեւն է, ինք երիտասարդ է, կարեւորը մենք իր կողքին ենք, մենք երբեք զինք մինակ չենք թողոյր ու վստահաբար ամէն ինչ լաւ պիտի ըլլայ։
Երկու տան կառուցումն ալ ֆինանսաւորած եւ նախագիծը կազմած է Համպուրկի հայ համայնքի ղեկավար Սերժ Անգէլեանը։ 
Օգնութեան խնդրանքը լսելուն պէս մէկ անգամէն դրական արձագանգած է.
«Ես որեւէ կասկած չեմ ունեցած, որ այս գործը պէտք է կատարուի, եւ կարիքը տեսանք, եւ շատ շուտ զայն սկսանք։ 
Պատրաստուեցաւ շատ գեղեցիկ բնակարան մը, սկիզբը որոշեցինք բնակարան, յետոյ ալ որոշեցինք տուն կառուցել: 
Մեր զինուորը հողամաս մը ունէր, փառք Աստուծոյ, եւ կ'ապրէր շատ դժուար ընկերային պայմաններու մէջ, խրճիթի մը մէջ, որ յարիր չէ մեզի, յարիր չէ հայուն, որ ան զինուորը, ով գացած, պայքարած, վիրաւորուած, ետ եկած է, ապրի խրճիթի մէջ», - ըսաւ Համպուրկի համայնքի ղեկավարը։
Որոշած են յետագային շարունակել այսպիսի տուներու կառուցումը։ 
Յետագային պիտի լուծեն նաեւ կահաւորման, կենցաղային արհեստագիտութեան խնդիրները: 
Մինչեւ ամրան վերջ կ'աւարտեն եւ առանձնատուները կը յանձնեն տղոց։
Բեմադրիչ Ջիւան Աւետիսեանը հանրութեան պիտի ներկայացնէ Արցախեան 44-օրեայ պատերազմի մասին պատմող ֆիլմ մը
Բեմադրիչ Ջիւան Աւետիսեանը, որ յայտնի է Արցախի մասին պատմող իր ֆիլմերով («Թեւանիկը», «Վերջին բնակիչը», «Դրախտի դարպասը»), շուտով հանրութեան պիտի ներկայացնէ նոր գեղարուեստական ֆիլմ մը։ 
«Վերածնածը» ֆիլմը պիտի պատմէ 2020 թուի Արցախեան 44-օրեայ պատերազմին մասին։ 
Ի սկզբանէ որոշուած էր ֆիլմ նկարահանել 2016 թուականի Ապրիլեան պատերազմին մասին, սակայն անցեալ տարուայ իրադարձութիւնները փոխեցին ծրագիրները։
«Մեզի համար միշտ կարեւոր եղած է ստեղծել արուեստի բարձրորակ աշխատանք, ֆիլմը ինքնանպատակ չէր, այլ բարի գործ մը, որուն միջոցաւ փորձած ենք պատմել Արցախի մասին: 
Ֆիլմը ունեցած է բուռն զարգացման ընթացք մը», - ըսած է բեմադրիչը:
Ֆիլմին գաղափարը կեանքի կոչելու համար ստեղծագործական կազմը սկսած է համաֆինանսաւորման արշաւ, որուն կարելի է միանալ «Kickstarter.com» կայքի միջոցաւ։
«Եթէ ժամանակին Արցախի մասին ֆիլմերով կը փորձէինք աշխարհին պատմել մեր մասին, հիմա նաեւ կարեւոր է, որ պատմենք մեր յետագայ սերունդին, երեխաներուն», - շեշտած է ան։
Ֆիլմի բեմագրութեան հեղինակը Նարինէ Ոսկանեանն է: 
Անոր խօսքով՝ նիւթը նախեւառաջ խաղաղութիւնն է, սակայն այդ խաղաղութեան հասնելու համար կարիք կայ գտնելու ազգին ինքնութիւնը։
«Այդ մարդածին աղետները ինքնութիւնը կորսնցնելու պատճառաւ եղած են, եւ մենք կարիք ունինք վերածնելու, ու այդ վերածնունդը Արցախէն պիտի ըլլայ», - նշած է բեմագրութեան հեղինակը։
Ֆիլմին դերասանները տակաւին յայտնի չեն, սակայն պիտի ներգրաւուին ինչպէս հայ, այնպէս ալ օտարերկրացի դերասաններ։
Աղբիւրը՝ arevelk.am
Փութինը հեռաձայնային զրոյց մը պիտի ունենայ Փաշինեանի հետ
Ռուսիոյ նախագահ Վլատիմիր Փութինը օգոստոս 29-ին հեռաձայնային զրոյց մը պիտի ունենայ Հայաստանի վարչապետ Նիկոլ Փաշինեանի հետ:
Այս մասին յայտնած է Ռուսիոյ նախագահի մամլոյ խօսնակ Տմիթրի Փեսկովը:
«Այսօր շատ կարեւոր օր մըն է Ռուսիոյ եւ Հայաստանի համար: 
25 տարի առաջ, մեր երկու երկրներուն միջեւ ստորագրուեցաւ Բարեկամութեան պայմանագիր մը, եւ այսօր, օրուան երկրորդ կէսին, նախագահ Փութինը այս առթիւ հեռաձայնային զրոյց մը պիտի ունենայ Փաշինեանի հետ»,- ըսաւ Փեսկովը։
Ան յաւելեց, որ կողմերը միասին կ’ընդգծեն փաստաթուղթին կարեւորութիւնը երկկողմ յարաբերութեանց համար, եւ այդ մէկը լաւ հնարաւորութիւն մը պիտի ըլլայ նաեւ ընթացիկ խնդիրները քննարկելու։
Աժ-կառավարութիւն հարցուպատասխան. ի՞նչ քննարկած են խորհրդարանէն ներս
Ազգային Ժողով-Կառավարութիւն հարցուպատասխանի ընթացքին «Լուսաւոր Հայաստան» խմբակցութեան երեսփոխան Արկադի Խաչատուրեանը վարչապետէն պարզաբանում խնդրեց «Իսքանտէրին» վերաբերեալ յայտնի յայտարարութեան վերաբերեալ. ինչո՞ւ չէ ստուգուած այդ տեղեկութիւնը եւ, ի վերջոյ, կիրառուա՞ծ է «Իսքանտէրը», թէ՞ ոչ։ 
Այս հարցին փոխվարչապետ Տիգրան Աւինեան պատասխանեց, որ հարցին վերաբերեալ արդէն իսկ հնչած են հնարաւոր պարզաբանումները եւ ռուսական կողմն ալ յայտնած է, որ որեւէ խնդիր չկայ։
Իշխող խմբակցութեան երեսփոխան Նազելի Պաղտասարեան հետաքրքրուեցաւ ԱԳ նախարարէն, թէ ի՞նչ պարզաբանումներ կան վերջերս Ազրպէյճանի նախագահին յայտարարած գերեվարուած անձանց առնչուող շարք մը խնդրայարոյց ձեւակերպումներու մասին.
«Մարդասիրական այս կարեւորագոյն հարցին քաղաքականացումը անընդունելի է, ինչը նաեւ կը հաստատուի միջազգային հանրութեան տարբեր դերակատարներուն կողմէ, անոնք արդէն աւելցուցած են միջազգային ճնշումը Ազրպէյճանին նկատմամբ, նաեւ երէկ Իտալիոյ խորհրդարանն ընդունած է բանաձեւ մը՝ կոչ ուղղելով Ազրպէյճանին՝ անյապաղ լուծումներ տալու այս հարցին», - ըսաւ ԱԳ նախարարը։
Հաշուի առնելով, որ ՄԻԵԴ-ի եւ Կարմիր խաչի կողմէ կայ գերիներու հաստատուած ցանկ, նախարարը յստակացուց, թէ ինչ խողովակներ կը ստեղծուին գերիները վերադարձնելու համար.
«ՌԴ նախագահ Վլատիմիր Փութինի, ԱԳ նախարար Սերկէյ Լաւրովի եւ Պաշտպանութեան նախարար Սերկէյ Շոյկուի միջոցաւ անմիջական շփումներ տեղի կ’ունենան այս հարցին ուղղութեամբ։ 
Ռուսական կողմը այս հարցը հետեւողականօրէն կը բարձրացնէ Ազրպէյճանի ղեկավարութեան մօտ», - ըսաւ նախարարը՝ յաւելելով, որ հարցը քննարկուած է նաեւ Մինսքի խումբի համանախագահներու մակարդակով եւ նշեց, որ ակնյայտ է, որ այս հարցը Ազրպէյճանին համար իսկապէս խնդրայարոյց կը դառնայ։
«Լուսաւոր Հայաստան» խմբակցութեան ղեկավար Էտմոն Մարուքեանը վարչապետէն հրապարակային պարզաբանում խնդրեց առ այն, թէ ԳՇ պետ Օնիկ Գասպարեանը վարչապետի եւ կառավարութեան հրաժարականի յայտարարութիւնն ըրած է ՀՀ երրորդ նախագահ Սերժ Սարգիսեանի հրամանով.
«Այն յայտարարութիւնները, որոնք ըրուած են վարչապետին կողմէ, չեմ կարծեր, որ յաւելեալ պարզաբանման կարիք ունին, վարչապետը որքանով որ հարկ համարած է, այդ չափով ալ ըրած է այդ յայտարարութիւնները, եթէ կարիք ըլլայ, կրկին անդրադարձ կ'ըլլայ ատոր», - պատասխանեց փոխվարչապետ Տիգրան Աւինեանը՝ ընդգծելով, որ միւս հարցերուն վերաբերեալ մարտ 1-ին կատարուած յայտարարութիւնները պէտք է ի գիտութիւն ընդունուին։
Մարուքեանը աւելցուց, որ յայտարարութենէն ետք ապացոյցներ անհրաժեշտ են, քանի որ կայ հանրային պահանջ։ 
Ինչին ի պատասխան՝ փոխվարչապետն ըսաւ, որ վարչապետի յայտարարութիւնն անարձագանգ չէ մնացած եւ ՀՀԿ-ի որոշ ներկայացուցիչներ որոշակի յայտարարութիւններ ըրած են ատոր հետ կապուած, որոնց առաջարկեց ծանօթանալ, այնուհետեւ յաւելեց, որ, եթէ հարկ ըլլայ աւելի մանրամասնել, վարչապետը ապագային կ’ընէ ատիկա։
ԱԺ նիստի ընթացքին «Լուսաւոր Հայաստան» խմբակցութեան երեսփոխան Անի Սամսոնեան վերընթերցեցաւ փետրուար 25-ի Գլխաւոր շտաբի յայտարարութիւնը, եւ ընդգծեց, որ ինքն այն կարծիքին է, որ ԳՇ-ն րոպէական չէ կայացուցած այս որոշումը, եւ ունէր ծանրակշիռ պատճառներ՝ պահանջելու ՀՀ վարչապետի հրաժարականը, նա ցանկացաւ հասկանալ՝ ո՞ւր հատուած է սահմանագիծը.
«Գլխաւոր շտաբին յայտարարութիւնը բաւականին խնդրայարոյց է՝ այն առումով, որ զինուորականութիւնը եւ յատկապէս ԳՇ պետը, ղեկավարութիւնը, համաձայն ՀՀ Սահմանադրութեան 14-րդ յօդուածի 2-րդ կէտին՝ քաղաքականութեան պէտք չէ առնչուին եւ պէտք չէ կապ ունենան։ 
Խնդրայարոյց է այն առումով, որ ԳՇ հիմնական խնդիրը պէտք է ըլլայ մեր սահմաններու պաշտպանութիւնը եւ անվտանգութեան ապահովումը եւ որեւէ կերպ քաղաքական յայտարարութիւնները չեն մտներ ԳՇ գործառոյթներուն մէջ», - ընդդիմադիր ուժի երեսփոխանին ի պատասխան՝ ըսաւ փոխվարչապետը։
Փոխվարչապետը յայտնեց, որ քաղաքական գործիչները կը տարբերին զինուորականներէն եւ այդ տարբերակումը պէտք է ըլլայ յարատեւ, որովհետեւ հակառակ պարագային՝ ատիկա կը խարխլէ ՀՀ պետականութեան հիմքերը։ 
Աւինեանը յոյս յայտնեց, որ Զինուած ուժերը բացառապէս պէտք է զբաղին այն գործառոյթներով, որոնցմով լիազօրուած են զբաղիլ՝ ըստ ՀՀ Սահմանադրութեան եւ օրէնքներուն։
Նիստի ընթացքին ՀՀ ԱԺ Գիտութեան, կրթութեան, մշակոյթի, սփիւռքի, երիտասարդութեան եւ մարզանքի հարցերու մշտական յանձնաժողովի նախագահ Մխիթար Հայրապետեան ներկայացուց գիտութեան ֆինանսաւորման վերաբերեալ նախորդ քննարկումները եւ առաջարկեց փոխվարչապետ Տիգրան Աւինեանին՝ ուղերձ յղել գիտութեան շրջանակներուն՝ պարզաբանելու Կառավարութեան մօտեցումը, ըսել՝ ո՞րն է պատճառը, որ ՀՆԱ-ով կամ պիւտճէի ծախսային մասով յստակ շեմ չի նախատեսուիր։
Փոխվարչապետը յայտնեց, որ միանշանակ պատրաստ են գիտութեան ֆինասաւորման պիւտճէն էականօրէն աւելցնել։ 
Ան նշեց, որ 2020 թուականին փորձը ցոյց տուած է, որ աւելցումները ծախսուած են արդիւնաւէտ ուղղութիւններով։ Կը սպասեն Գիտութեան պետական կոմիտէին ներկայացուելիք առաջարկները։
ՀՀ վարչապետ Նիկոլ Փաշինեան ե՞րբ կը պատկերացնէ արտահերթ խորհրդարանական ընտրութիւնները եւ Սահմանադրական փոփոխութիւնները՝ կիսանախագահական եւ նախագահական կառավարման անցնելու վերաբերեալ։ 
ԱԺ անկախ երեսփոխան Արման Բաբաջանեանի այս հարցին ի պատասխան՝ վարչապետ Նիկոլ Փաշինեան եւս մէկ անգամ յստակացուց, որ արտահերթ խորհրդարանական ընտրութիւններ պիտի ըլլան՝ խորհրդարանական ընդդիմութեան գործընկերներուն համաձայնութեան պարագային։
«Հարց կը հնչէ՝ ինչո՞ւ ընել համաձայնութեամբ, որովհետեւ մենք չենք ուզեր քայլեր առնել, որոնք դիտարկուին «ի հեճուկս» – ի տրամաբանութեան մէջ։ 
Մենք ընտրութիւնները կը դիտենք որպէս հանրային համերաշխութիւնը վերականգնելու միջոց։ 
Եւ ընտրութիւնը գործիք է՝ այդ խնդիրը լուծելու եւ ժողովուրդին արտայայտուելու հնարաւորութիւն տալու համար, որ ոչ միայն արտայայտուին մեր այն սիրելի հայրենակիցները, որոնք կը մասնակցին կա՛մ կառավարութեան կա՛մ ընդդիմութեան հանրահաւաքներուն, այլ հնարաւորութիւն ունենան բոլորը՝ ընտրատեղամաս երթալով եւ իրենց կամքը արտայայտելով», - նշեց վարչապետը։
Նիկոլ Փաշինեան նաեւ ընդգծեց, որ Կառավարութիւնը եւ քաղաքական ուժերը պէտք է ըլլան երաշխաւորը, որ այդ ընտրութիւնները տեղի  ունենան ազատ, արդար, օրինական պայմաններու մէջ։ 
Վարչապետը կը ծրագրէ յառաջիկայ օրերուն հանդիպիլ խորհրդարանական ընդդիմութեան ղեկավարներուն հետ։ 
Ան յոյս յայտնեց, որ համաձայնութիւն ձեռք կը բերուի։
«Լուսաւոր Հայաստան» խմբակցութեան երեսփոխան Կարէն Սիմոնեան հարց ուղղեց ԲՏԱ նախարար Յակոբ Արշակեանին՝ ինչո՞ւ էր նախարարութիւնը բեռնատարական խնդիրներ ունեցած է ԱՄԷ-ի մէջ ռազմարհեստագիտական ցուցահանդէսի ժամանակ եւ ի՞նչ արդիւնքներ կան ծառայողական քննութենէն.
«Ցուցադրութեան ապրանքները, որոնք բեռնատարական խնդիրներու պատճառաւ տեղ չեն հասած, ռազմարդիւնաբերական ցուցահանդէսին ներկայացուող մէկ մասն են ընդամէնը, որոնք տեսք կու տան։ 
Որակումներ հնչած են, որ ցուցահանդէսին տաղաւարը դատարկ եղած է, ես կը կարծեմ՝ այսպիսի որակումներէն պէտք է խուսափիլ, որովհետեւ ըստ էութեան ցուցահանդէսի մասնակցութեան բովանդակութիւնը կ’ապահովեն թէ՛ ընկերութիւնները իրենց գիտելիքներով, եւ թէ՛ այն մասնագէտները, որոնք նոր շուկաներ կը փնտռեն», - պատասխանեց Յակոբ Արշակեան՝ յաւելելով, որ հետեւողական պիտի ըլլան, որ ծառայողական քննութեան արդիւնքները հասանելի դառնան երեսփոխաններուն։ 
Ան նշեց նաեւ, որ պատերազմի եւ թագաժահրի պատճառաւ կազմակերպչական աշխատանքները բաւականին ուշ սկսած են, եւ ասիկա պատճառներէն մէկը կարելի է համարել։
Իրաքի մէջ ՀՀ դեսպան Հրաչ Փոլատեանը հանդիպած է երկրի Պաշտպանութեան նախարարին
Իրաքի մէջ ՀՀ դեսպան Հրաչ Փոլատեանը հանդիպած է Իրաքի Պաշտպանութեան նախարար Ճումահա Ինատին: 
Հանդիպման ընթացքին քննարկած են 2 երկրներու պաշտպանական գործակցութիւնը, ինչպէս նաեւ մարտ 25-ին Երեւանի մէջ երկու նախարարներուն կողմէ ստորագրուած պաշտպանութեան բնագաւառէն ներս համագործակցութեան մասին համաձայնութեան կէտերն ու դրոյթները:
Հանդիպման աւարտին երկու կողմերն ալ ընդգծած են համագործակցութեան կարեւորութիւնն ու անհրաժեշտութիւնը:
Աղբիւր՝ arevelk.am
Լոյս տեսաւ Ռաֆայէլ տէ Նոկալէս Մենտեզի «Չորս տարի մահիկին տակ» հատորը
Ռաֆայէլ տէ Նոկալէս Մենտեզի «Չորս տարի մահիկին տակ» գիրքը արաբերէն թարգմանութեամբ լոյս տեսաւ «Խաչիկ Պապիկեան հրատարակչական հիմնադրամ»-ի հրատարակութեամբ (թիւ 15): 
Գրքին թարգմանութիւնը ռուսերէնէ արաբերէն կատարուած է սուրիացի անյայտ թարգմանիչի մը կողմէ, իսկ թարգմանութիւնը վերատեսութեան ենթարկած է հալէպահայ ազգայիններէն դոկտոր Հուրի Ազէզեանը:
Համաշխարհային առաջին պատերազմին Օսմանեան բանակին մէջ կամաւորաբար ծառայած վենեզուելլացի սպայ Մենտեզը ականատես եղած է Հայոց ցեղասպանութեան եւ հայութիւնը իր պապենական հողէն արմատախիլ ընելու «Իթթիհատ վէ թերաքքի» կուսակցութեան ծրագրի գործադրութեան: 
Ան ականատեսը եղած է Վանի, Տիգրանակերտի, ապա Արեւմտեան Հայաստանի միւս քաղաքներու իրավիճակին, նաեւ բնաջնջման արարքին ու բռնագաղթին: 
Ամէնուրեք հարց տալով կառավարիչներուն` Ցեղասպանութեան դրդապատճառներուն մասին, ստացած է նոյն պատասխանը. թէ այս բոլորը ներքին գործոց նախարար Թալէաթ փաշային հրամանն էր:
Շուրջ 530 էջերու մէջ 31 գլուխներէ բաղկացած այս գիրքը կը պատմէ Հայոց ցեղասպանութեան տարիներուն Ռաֆայէլ տէ Նոկալէս Մենտեզի յուշագրութիւնը, որուն բնագիրը սպաներէն է:
Յիշեցնենք, որ գիրքը կրնաք ձեռք ձգել Կիլիկիոյ կաթողիկոսարանի գրախանութէն եւ կամ այցելելով գրատան կայքը` www.ciliciabookstore.com:
Աղբիւր՝ aztagdaily.com
Ֆրանսայի մէջ ապրիլ 24-ին հաւաքներ տեղի պիտի ունենան Թուրքիոյ դիւանագիտական ներկայացուցչութիւններուն մօտակայքը
Հակառակ համաճարակի պայմաններուն, Ֆրանսայի հայ համայնքը նախատեսած է մեծ թիւով մասնակիցներ ներգրաւել՝ ընդգծելով պահանջատիրական միջոցառումներուն կարեւորութիւնը: «Արմէնփրէս»-ի հետ զրոյցի ընթացքին Ֆրանսայի հայկական կազմակերպութիւններու համակարգող խորհուրդի համանախագահ, ՀՅԴ Բիւրոյի անդամ Մուրատ Փափազեանը նշեց, որ այժմ կ՚ընթանան միջոցառումներու կազմակերպման աշխատանքներ՝ կատարելով որոշ յստակացումներ:
«Մենք կապի մէջ ենք Ֆրանսայի նախագահ Էմանուէլ Մաքրոնի հետ: 
Պէտք է աշխատինք, որ պատշաճ կերպով կազմակերպուին Հայոց ցեղասպանութեան տարելիցի միջոցառումները: 
Կ՚աշխատինք, որ ներկայ ըլլան կառավարութեան ներկայացուցիչները, Փարիզի քաղաքապետը, շրջաններու ներկայացուցիչները, երեսփոխանները: 
Անշուշտ, պիտի պահպանենք հակահամաճարակային կանոնները: 
Յարգելով օրէնքները՝ մենք պէտք է կազմակերպենք ապրիլ 24-ի պահանջատիրական միջոցառումները: 
Չէինք կրնար 2021 թուականի ապրիլ 24-ին լուռ մնալ», - ըսաւ Մուրատ Փափազեանը:
Մուրատ Փափազեանին խօսքով՝ այն ինչ տեղի ունեցաւ 2020 թուականին Արցախի մէջ հայերուն դէմ, անընդունելի է, եւ այդ ուղղութեամբ կարեւոր շեշտադրումները տեղ պիտի գտնեն, Ֆրանսայի հայ համայնքի կազմակերպած միջոցառումներու շրջանակներէն ներս, ներկայացուցիչներու ելոյթներուն մէջ: 
Ազրպէյճանի սանձազերծած պատերազմին Թուրքիոյ մասնակցութեան, վերջինիս ծաւալապաշտական քաղաքականութեան մասին, ըստ Մուրատ Փափազեանի, պէտք է բարձրաձայնել, աշխատիլ, որ միջազգային հանրութիւնը դատապարտէ նախագահ Ռեճեփ Թայիփ Էրտողանի գործողութիւնները:
«Ազրպէյճանը պատերազմին մէջ յաջողութիւն արձանագրեց, որովհետեւ Թուրքիան իր կողքին էր, ոչ միայն մասնագէտներով ու արհեստագիտական սարքաւորումներով, այլեւ ահաբեկիչներով: 
Պէտք է շարունակել բարձրաձայնել, քննադատել, որպէսզի միջազգային հանրութիւնը դատապարտէ Թուրքիոյ գործողութիւնները: 
Յանուն մեր զոհուած երիտասարդներուն պէտք է շարունակենք մեր պայքարը: 
Պէտք է աշխատինք յանուն Արցախի վերականգնումին: 
Ասիկա կարեւոր է, Արցախը պէտք է վերագտնէ իր հայկական սահմանները», - նշեց Մուրատ Փափազեանը:
Ապրիլ 24-ին, Փարիզի մէջ, Հայոց ցեղասպանութեան զոհերու յիշատակի միջոցառում մը պիտի կազմակերպուի, կէսօրին, Կոմիտաս վարդապետի արձանին մօտակայքը: 
Նախատեսուած են պահանջատիրական երթեր տարբեր քաղաքներու մէջ, ինչպէս նաեւ հաւաքներ՝ Թուրքիոյ դիւանագիտական ներկայացուցչութիւններուն մօտակայքը:
Հարեւան երկրներուն արձագանգը Հայաստանի մէջ տեղի ունեցող իրադարձութիւններուն վերաբերեալ
Թուրքիան եւ Ազրպէյճանը արձագանգած են Հայաստանի մէջ տեղի ունեցող իրադարձութիւններուն: 
Թուրքիոյ արտաքին գործոց նախարար Մեւլութ Չաւուշօղլուն նշած է, որ տեղի ունեցածը ռազմական յեղաշրջման փորձ է եւ դատապարտած է զայն։ 
Թուրքիոյ խորհրդարանի հայ երեսփոխան Կարօ Փայլանը եւս դատապարտած է Հայաստանի մէջ յեղաշրջում կազմակերպելու փորձը:  
Երեսփոխանը կոչ ուղղած է հայ ժողովուրդին՝ տէր կանգնելու ժողովրդավարութեան:
Ազրպէյճանի նախագահ Իլհամ Ալիեւը աւելի վաղ յայտարարած էր, որ ճգնաժամի հետեւանքով տեղի ունեցող բախումներն ու ձերբակալութիւնները խարխլած են ժողովրդավարութեան հիմքերը։ 
Մէկ այլ յայտարարութեան մէջ ան նշած է, որ չի ցանկար մեկնաբանութիւններ տալ հայաստանեան ներքին գործընթացներուն վերաբերեալ՝ համարելով զանոնք երկրի ներքին գործը։ 
Ալիեւը յոյս յայտնած է, որ Հայաստանը, հակառակ ներքին իրավիճակին, պիտի կատարէ նոյեմբեր 10-ի եռակողմ յայտարարութեան պարտաւորութիւնները:
Իրանը եւս յայտնած է մտահոգութիւն հայաստանեան իրադարձութիւններուն վերաբերեալ։ 
Երկրի արտաքին գործոց նախարարութեան պաշտօնական ներկայացուցիչ Սայիտ Խաթիպզատէն կոչ ուղղած է՝ զերծ մնալու բռնութենէն եւ դրսեւորելու զսպուածութիւն:
Հայրենադարձ ձեւագրող Սիփան Քտմիրեանը Հայաստանի մէջ բացած է իր աշխատանոցըՄի քանի ուղիղ գիծ, յետոյ կոր ու շրջանաձեւ. ներքին յարդարման ձեւագրող Սիփան Քտմիրեանի աշխատանքին առաջին՝ նախապատրաստական փուլն է։ 
Ետքը կու գայ ամենաբարդը. պէտք է այդ ամէնը համապատասխանեցնել յաճախորդին պահանջներուն։
«Աւելի շատ շինարարներուն հետ են աշխատանքային դժուարութիւնները, քան յաճախորդներուն։ 
Յաճախորդներուն հնարաւոր է համոզել առաջարկուած ոճային լուծումը։ 
Դժուարութիւններ կան նաեւ այն առումով, որ այստեղ մարդիկ նոր կը ծանօթանան ներքին յարդարման ձեւագրողի աշխատանքներուն, երբեմն թիւրըմբռնում կայ, որ ձեւագրողն իրենց ցանկացած յարդարանքի «3D» պատկերը կը ստեղծէ եւ կու տայ, բայց իրականութեան մէջ այդպէս չէ», - ըսաւ Սիփան Քտմիրեանը։
Իրականութեան մէջ, ըստ Սիփանին, պէտք է բնակարանիդ, տարածքիդ ձեւագրումը, վստահիս մասնագէտին եւ անոր ոճին։ 
Սիփան Քտմիրեանին խօսքով՝ նոյնինքն ներքին յարդարման ձեւագրողն է, որ կը հասկնայ հիմնահոսքի նորոյթներէն։
«Ամէն ձեւագրող ունի իր ձեռագիրը, ոճը։ 
Ես կը սիրեմ ժամանակակից եւ դասական ոճերը, կ’աշխատիմ այդ ոճերուն մէջ աւելի հմտանալ, կը փորձեմ նաեւ հայկական նախշեր ներառել», - ըսաւ Սիփան Քտմիրեանը։
Հայկական նախշերը համադրելի են տարուան հիմնահոսքի գոյներուն հետ։ 
Յաճախորդներուն ալ կը փորձէ այնպէս ուղղորդել, որ աշխատանքը ե՛ւ գեղեցիկ ըլլայ, ե՛ւ հայկական։
«2020-2021-ի մէջ գունային առումով այդքան ալ մեծ փոփոխութիւններ չկան։ 
Նորոյթ է «Navy Blue»-ն՝ «նոր սեւը», ասիկա «սեւի» նորաձեւութիւնն է, 2013-2014-ին սեւ-ճերմակ համադրութիւնը նորոյթ էր, այժմ այն փոխուած է «Navy Blue»-ի։ 
Կը կարծեմ, որ 2021-ին ամենաշատը մոխրագոյնը պիտի օգտագործուի, բաց եւ գոց երանգները», - ըսաւ Սիփան Քտմիրեանը։
Սիփանը Սուրիայէն վերադարձած է Հայաստան։ 
Մի քանի տարի հայրենիքին մէջ ուսանելէ ետք բացած է իր աշխատանոցը։ 
Անձնակազմը փոքր է, բայց մեծ պատուէրներու պարագային կրնայ աշխատակիցներուն թիւը աւելցնել։
Հայրենադարձ խեցեգործը Աշտարակի մէջ գործարան մը հիմնելու մտադրութիւն ունիԸնտրեց քաղաքագէտի մասնագիտութիւնը, բայց դարձաւ խեցեգործ։ 
Պալեան ընտանիքը Երուսաղէմի մէջ հաստատուած է 100 տարի առաջ. յայտնի խեցեգործներ են։ 
Սեդրակը 2 տարի առաջ որոշեց վերադառնալ հայրենիք եւ ընտանեկան գործարարութիւնը զարգացնել նաեւ այստեղ։
«100 տարուան գործը շարունակելը մեծ պատասխանատուութիւն է։ 
Մենք արդէն 4-րդ սերունդն ենք, որ կը զբաղինք այդ գործով։ 
Այն ոչ միայն մեր ընտանիքին համար կարեւոր է, այլ նաեւ Երուսաղէմի յախճապակիի պատմութեան համար։ 
Մինչեւ այսօր մեր ընտանիքներուն ժառանգած հայկական յախճապակիի գործը դարձած է խորհրդանիշ Երուսաղէմի մէջ։ 
Ամենամեծ արուեստի եւ արհեստի խորհրդանիշը հայկական յախճապակին է այստեղ», - պատմեց Սեդրակ Պալեանը։
Սեդրակին նպատակն է Հայաստանի մէջ ստեղծել նոր աշխատատեղեր, աջակցիլ հայրենիքին տնտեսական զարգացումին։
«Մեր նպատակն է՝ բոլոր նիւթերը Հայաստանի մէջ արտադրուին։ 
Գործարանը կը ցանկանք հիմնել Աշտարակի մէջ, եւ ոչ թէ Երեւանի, որովհետեւ բոլորը կու գան եւ իրենց գործը կը հիմնեն Երեւանի մէջ, մենք պէտք է իմանանք, որ ուրիշ գիւղեր ու քաղաքներ ալ կան, զորս պէտք է զարգացնել, աշխատատեղ հիմնել», - պատմեց Սեդրակ Պալեանը։
Երիտասարդ վարպետը կը սիրէ Հայաստանի ամէն մէկ անկիւնը, զայն կը համարէ իրեն հարազատ։ 
Հայրենիքին հանդէպ սէրն ալ դրդած է զինք՝ թողելու ընտանեկան գործարարութիւնը Երուսաղէմի մէջ եւ գալու Հայաստան՝ սեփականն ստեղծելու նպատակաւ։
Ռոքն ու պարսկական գորգերը. Անտրէ Սիմոնեանը նորովի պիտի ներկայանայ իր հանդիսատեսինԹէ ինչպէս սկաւառակը կրնայ մասնակցային ըլլալ, գիտէ Անտրէ Սիմոնեանը։ 
Արդէն 1 տարի Անգլիոյ մէջ բնակող երգիչը տեւական դադարէ ետք նոր ծրագրով մը պիտի ներկայանայ իր երկրպագուներուն։ 
Այն բանէն ետք, երբ ինք ու «The Beautified Project» խումբը երկար ժամանակէ ի վեր աշխատանքային դադարի մէջ էին։
«Այդպիսի բան երբեք չեմ լսած, որ ոեւէ մէկը ըրած ըլլայ, բայց փակագիծերը չեմ բանար, թէ ինչպէս սկաւառակը կրնայ մասնակցային ըլլալ։ 
Զայն պիտի թողարկեմ 2021 թուականին։ 
Իսկ ատկէ ետք մտադիր եմ աշխատիլ «The Beautified Project»-ի ուղղութեամբ, որովհետեւ այս մէկ տարուան մէջ կրցած եմ գրել «The Beautified Project»-ի ամենամութ եւ ամենահետաքրքրական մեղեդային ժողովածոն»,- ըսաւ Անտրէ Սիմոնեանը։
Անտրէ Սիմոնեանը երգիչ ըլլալէ զատ նաեւ երգարտադրող է։ 
Վերջին տարիներու ընթացքին հասցուցած է նկարահանել զուգերգերու ժողովածոներ։ 
Համաճարակն ու վրայ հասած պատերազմը խնդիրներ ստեղծեցին նաեւ երգարուեստի ոլորտին մէջ։
«Շատ բարդ տարի էր, բախտս բերաւ, որ ռոք ոլորտէն եմ, երբեք ֆինանսապէս չեմ յենած երաժշտութեանս վրայ, որովհետեւ անիկա կը համարուի նկուղային արուեստ Հայաստանի մէջ։ 
Քանի որ ռոք երաժշտութեամբ չես կրնար ապրիլ Հայաստանի մէջ, ես կողմնակի աշխատանք մըն ալ ունիմ»,- նշեց Անտրէն:
Երգիչը գործարկման նախագիծ մը սկսած է, որ կապ չունի երգելու հետ։ 
Գորգերու հանդէպ սէրը, որ նախասիրութիւն էր, դարձած է գործարարութիւն։
«Ես այստեղ ընկերներէս մէկուն հետ գործարկման նախագիծ մը ունիմ, որ պարսկական գորգերու հետ կապուած է եւ ատոնց մշակման. մեծմայրս շատ կը սիրէր պարսկական, արցախեան, հայկական գորգերու ձեւագրումը, եւ ինծի փոխանցած է այդ սէրը»։
Անտրէ Սիմոնեանը յոյս ունի, որ իրենց անձնակազմը շուտով բեմ պիտի բարձրանայ։ 
Վերսկսումը մեկնարկած է։
Թագաժահրային հիւանդութեան տարածման վտանգը նուազեցնելու նպատակաւ ՀՀ տարածք մուտք գործելու կանոններըԱնձնագրային հսկողութեան ճանապարհին՝ առողջապահական եւ աշխատանքի տեսչական մարմինը հեռահար ջերմաչափում եւ արտաքին զննութիւն կ’իրականացնեն։
Եթէ առկայ են վարակին բնորոշ (համապատասխան) ախտանշաններ, ապա անձը հիւանդանոց կը տեղափոխուի։
Ախտանշաններու բացակայութեան պարագային, ուղեբեռը ստանալէ ետք տեսչական, մարմնի աշխատակիցներուն անհրաժեշտ է ներկայացնել թագաժահրի (COVID-19) ախտորոշման ՊՇՌ հետազօտութեան հաւաստագիր` բացասական արդիւնքով (առաւելագոյնը 72 ժամ վաղեմութեամբ)՝ հայերէն կամ ռուսերէն կամ անգլերէն։
Հաւաստագրի բացակայութեան պարագային՝ անձը կ’ուղղորդեն ՊՇՌ հետազօտութեան նմուշառման՝ նոյն սրահէն ներս տեղակայուած կէտերուն մէջ. հետազօտութիւնը վճարովի է։
Նմուշառումէն ետք տուեալները, ինքնամեկուսացման գրանցումը եւ հեռաձայնին թիւը կը մուտքագրուին ԱՐՄԵԴ համակարգին մէջ։ 
Անձը կ’ինքնամեկուսանայ իր նշած հասցէէն ներս։
ՊՇՌ հետազօտութեան արդիւնքները եւս կը գրանցուին ԱՐՄԵԴ համակարգին մէջ եւ կը տրամադրուին հետազօտուած անձին ոչ ուշ, քան 48 ժամուայ ընթացքին:
Բացասական արդիւնքի պարագային՝ անձը դուրս կու գայ ինքնամեկուսացումէն:
ՈՒՇԱԴՐՈՒԹԻՒՆ
Ռուսիայէն Հայաստան գալու պարագային՝ ՊՇՌ հետազօտութեան արդիւնքը կրնաք ներկայացնել նաեւ «Ճամփորդիր առանց COVID-19-ի» յաւելուածի միջոցաւ:
ՀՀ քաղաքացիութիւն չունեցող անձանց մուտքը Հանրապետութեան տարածք արգիլուած է՝ միջոցառումներու կիրառումէն եւ ԱՐՄԵԴ համակարգին մէջ գրանցուելէ հրաժարելու պարագային:
Իսկ եթէ միջոցառումներէն հրաժարին ՀՀ քաղաքացիները, անոնց՝ ՀՀ քաղաքացի չհանդիսացող ընտանիքի անդամները, ապա անոնց նկատմամբ կը կիրառուի հիւանդանոց տեղափոխում կամ մեկուսացում։ 
Առողջապահական եւ աշխատանքի տեսչական մարմնի եւ ոստիկանութեան ներկայացուցիչները այդ անձանց կ’ուղեկցին մինչեւ համապատասխան երթեւեկութեան միջոց։
Յիշեցում. ինքնամեկուսացման կանոնները խախտելու պարագային՝ նախատեսուած է վարչական պատասխանատուութիւն։
Ռուսիան մարդասիրական օգնութեան հերթական խմբաքանակը ուղարկած է Արցախ
Երեւանէն Արցախ ուղեւորուած է Ռուսիայէն ուղարկուած հերթական մարդասիրական օգնութիւնը։ 
«Արմէնփրէսի» հաղորդմամբ՝ ՌԴ ԱԻՆ ներկայացուցիչ Եւգենի Կորելովը յայտնած է, որ բեռը կը ներառէ աւելի քան 50 թոն շինանիւթ՝ թիթեղ, սալիկներ, փայտանիւթ։
«Տեղւոյն իշխանութիւններու դիմումներուն համապատասխան՝ Ռուսիոյ Արտակարգ իրավիճակներու նախարարութեան արդիւնագործ խումբը կազմած է բնակելի շէնքերու եւ ընկերային նշանակութեան կառոյցներու վերականգնումի համար անհրաժեշտ շինանիւթերու առաջնահերթ ցուցակ»,- ըսաւ ան։
Մարդասիրական օգնութեան տեղափոխումը կազմակերպուած է 6 բեռնատարով։
Շոյկուն յայտարարած է, որ Ռուսիան պատրաստ է աջակցելու Հայաստանին՝ զինուած ուժերու արդիականացման հարցին շուրջ
Ռուսիոյ ռազմական գերատեսչութիւնը պատրաստ է աջակցելու Հայաստանին՝ զինուած ուժերու արդիականացման հարցին շուրջ: Այս մասին ըսաւ Ռուսիոյ պաշտպանութեան նախարար Սերկէյ Շոյկուն՝ ՀՀ Պաշտպանութեան նախարար Արշակ Կարապետեանին հետ հանդիպման ընթացքին:
«Մեծ կարեւորութիւն կու տանք ռազմական ոլորտին մէջ մեր փոխգործակցութեան զարգացման՝ ինչպէս երկկողմ ձեւաչափով, այնպէս ալ ՀԱՊԿ-ի շրջանակներէն ներս: 
Ընդ որում՝ պատրաստ ենք աջակցութիւնը շարունակելու՝ Հայաստանի զինուած ուժերուն մէջ բարեփոխումներու ծրագրերու իրականացման գծով»,- ըսաւ Շոյկուն:
Ան ընդգծեց, որ Հայաստանի տարածքին կը գտնուի 102-րդ ռուսական ռազմակայանը, որ լաւապէս յագեցած է եւ կը հանդիսանայ անվտանգութեան երաշխաւոր: 
«Հայաստանը Ռուսիոյ դաշնակիցը եւ առանցքային գործընկերն է Անդրկովկասի մէջ խաղաղութեան ապահովման գործով, եւ մենք չափազանց հետաքրքրուած ենք տարածաշրջանին մէջ խաղաղութեան պահպանմամբ»,- նշեց Ռուսիոյ պաշտպանութեան նախարարը:
Ռուսիան կը վերականգնէ չուերթները շարք մը երկրներու հետ
Ռուսիան ապրիլ 1-էն սկսեալ կը վերականգնէ չուերթները մի քանի երկրներու հետ, սակայն սահմանափակ ձեւաչափով: 
Օդուղային ընկերութիւնները հնարաւորութիւն ստացած են մէկական թռիչք իրականացնելու ՌԴ շրջաններէն դէպի Հայաստան, Ազրպէյճան եւ Եգիպտոս։
«ՏԱՍՍ»-ի հաղորդմամբ՝ կը ցանկան նաեւ Գերմանիան, Տաճիկստանը, Ուզպեկստանը, Վենեզուելան, Սուրիան եւ Շրի Լանքան: 
Ըստ թագաժահրի դէմ պայքարի դաշնային արդիւնագործ շտաբի ընդունած որոշումին՝ ամենաշատ թռիչքները պիտի իրականացուին Գերմանիոյ հետ։
Ռուսիաբնակ միլիոնատէր Վալերի Պաղդասարովին մարմինը Մոսկովի մեթրոյի երկաթգծերուն վրայէն գտած են
Ռուսիաբնակ հայազգի միլիոնատէր, «Ալսիքօ» ընկերութեան տնօրէններու խորհուրդի նախագահ Վալերի Պաղդասարովին մարմինը գտած են Մոսկովի մեթրոյի երկաթգծերուն վրայէն։ 
«News.ru»-ի հաղորդմամբ՝ միջադէպը տեղի ունեցած է մարտ 21-ին «Տմիթրովսքայա» մեթրոյի կայարանէն ներս, սակայն զոհուածին ինքնութիւնը նոր պարզուած է։ 
72-ամեայ գործարարին նկատած են աշխատակիցները եւ շտապած են օգնութեան, սակայն արդէն ուշ էր։ 
Մեքենավարը հապճեպ արգելակած է, սակայն ստորգետնեայ շոգեկառքը մեծ արագութեամբ կ’ընթանար։ 
Ըստ աղբիւրներուն՝ գործարարին քովէն գրութիւն մը գտած են, որուն բովանդակութիւնը ցարդ հրապարակուած չէ։
Ռուսիոյ արձագանգը՝ հայաստանեան ներքաղաքական իրադարձութիւններուն
ՌԴ նախագահի մամլոյ քարտուղար Տմիթրի Փեսքովը յայտարարած է, որ Քրեմլի մէջ անհանգստութեամբ կը հետեւին Հայաստանի մէջ տիրող իրավիճակին, բայց տեղի ունեցողը կը համարեն Կովկասի մէջ Ռուսիոյ կարեւոր եւ մտերիմ դաշնակից երկրի ներքին գործը:
Յայտարարութեան յաջորդած էր ՀՀ արտաքին գործոց նախարար Արա Այվազեանի հեռաձայնային զրոյցը Ռուսիոյ արտաքին գործոց նախարար Սերկէյ Լաւրովի հետ։ 
Արա Այվազեանը Սերկէյ Լաւրովին տեղեկացուցած էր Հայաստանի մէջ տիրող իրադարձութիւններու վերջին զարգացումներուն մասին, իսկ ռուսական կողմը յոյս յայտնած էր, որ իրավիճակը խաղաղ հանգուցալուծում պիտի ունենայ:
ՀՀ պաշտպանութեան նախարար Վաղարշակ Յարութիւնեանն ալ հեռաձայնային զրոյց մը ունեցած է Ռուսիոյ գործընկերոջ հետ։ 
Ռուսական կողմի նախաձեռնութեամբ կայացած զրոյցի շրջանակէն ներս Վաղարշակ Յարութիւնեանը ՌԴ պաշտպանութեան նախարար, բանակի զօրապետ Սերկէյ Շոյկույի հետ քննարկած էր Հայաստանի մէջ ստեղծուած իրավիճակը։ 
Անդրադարձ կատարուած էր նաեւ Արցախի մէջ ռուսական խաղաղապահ զօրախումբին կողմէ իրականացուող առաքելութեան։
ՌԴ Դաշնային խորհուրդի միջազգային հարցերով յանձնաժողովի ղեկավար Քոնսթանթին Փոսաչովը նոյնպէս արձագանգած է հայաստանեան իրադարձութիւններուն՝ յոյս յայտնելով, որ Հայաստանի մէջ իրավիճակը շուտափոյթ պիտի կայունանայ օրէնսդրութեան շրջանակէն ներս:
Աւելի ուշ վարչապետ Նիկոլ Փաշինեանը զրուցած էր ՌԴ նախագահ Վլատիմիր Փութինի հետ: 
Երկու երկրներու ղեկավարները քննարկած են Հայաստանի մէջ ստեղծուած ներքաղաքական իրավիճակը: 
Գիտութեան ոլորտէն ներս աշխատավարձերը պիտի բարձրանան
Կառավարութիւնը հաստատեց 2022 թուականէն սկսեալ գիտութեան ոլորտէն ներս աշխատավարձերու բարձրացման մասին նախագիծը։ 
Աշխատավարձի բարձրացումը կատարուելու է հաւաստագրման հիման վրայ՝ հաշուի առնելով գիտաշխատողներու որակական չափանիշները։
«Օրինակ, այժմ գիտաշխատողի ամսական միջին աշխատավարձը կը կազմէ 90 հազար 400 դրամ, եւ այս մեր առաջարկէն ետք 2025 թուականին 90.400 դրամը պիտի դառնայ 276 հազար դրամ, գիտական ստորաբաժանման ղեկավարի աշխատավարձը կը կազմէ 141.400 դրամ եւ 2025 թուականին պիտի կազմէ 477.200 դրամ», - ըսաւ ԿԳՄՍ նախարարի պաշտօնակատարը։
Փոխվարչապետի պաշտօնակատար Տիգրան Աւինեանը ընդգծեց, որ այս քայլով կը շարունակեն գիտութեան ոլորտէն ներս սկսած բարեփոխումները։
«Մենք յաջորդ տարուընէ սկսեալ փաստացի կը կրկնապատկենք հիմնային աշխատավարձերու չափաքանակը, այսօրուայ 4 միլիառի փոխարէն մօտ 7.8 միլիառ դրամ պիտի դառնայ եւ 2025 թուականին 4 միլիառը պիտի դառնայ 14.4 միլիառ դրամ», - ըսաւ Աւինեանը։
Կառավարութիւնը նաեւ 500 միլիոն դրամով աւելցուց Կրթութեան, գիտութեան, մշակոյթի եւ մարմնակրթութեան նախարարութեան 2021 թուականի պիւտճէն։ 
Այս յատկացումով՝ մարզերուն մէջ պիտի կառուցուի 5 հանրակրթական դպրոցի օրինակելի շէնք։
Ապարանջաններու վաճառք եւ դաշնամուրի վարժանքներ․ սփիւռքահայերը գումար հաւաքելու այլ տարբերակներ գտած ենՍփիւռքահայերն այս օրերուն բազմաթիւ ձեւերով կը փորձեն աջակցիլ Հայաստանին եւ Արցախին՝ կազմակերպելով բողոքի ցոյցեր, դրամահաւաքներ, ինքնաշարժներու երթեր եւ մարդասիրական օգնութիւն։ 
Գերմանիոյ Օլտենպուրկ քաղաքին մէջ բնակող Յասմիկ Գզիրեանը «Հայերն այսօրին» պատմած է, որ պատերազմի մասին լուրը լսելուն պէս որոշած է աջակցիլ հայրենիքին՝ ապարանջաններ գործելով եւ զանոնք վաճառելով։ 
Ձեռք բերուած գումարը պիտի նուիրաբերէ «Հայաստան» համահայկական հիմնադրամին։ 
«Պատէ պատ կը զարնէինք մենք զմեզ, թէ ի՛նչ ընենք, ու ծնաւ այս գաղափարը։ 
20 ապարանջան գործած էի, մտածեցի՝ եթէ 20 հատը 2 եւրոյով վաճառուի, արդէն 40 եւրօ կ’ընէ, մէկ ալ տեսար՝ քիչ մըն ալ աւելի։ 
Ու ես չկրցայ ուղղակի աչքերուս հաւատալ, թէ ինչպէս 60 պատուէր ունեցայ։ Սկսայ նստիլ ու արագ-արագ գործել, որովհետեւ հասկցայ, որ այս 20 հատը շատ-շատ քիչ էր», - ըսած է ան։
Պատուիրատուները ոչ միայն Գերմանիայէն են, այլ նաեւ միւս երկրներէն։ 
Ապարանջանները կը փաթեթաւորուին եւ նամակատան միջոցաւ կ’ուղարկուին հասցէատիրոջը։ 
Յասմիկն արդէն 500-է աւելի պատուէր ունի։
Գերմանիոյ մէկ այլ քաղաքի՝ Հանովերի մէջ բնակող Յասմիկ Թադէոսեանի տանը պատերազմի առաջին օրերէն ի վեր դաշնամուրի ստեղները չեն լռած։ 
Նպատակը մէկն է՝ դաշնամուրի դասեր տալ եւ վարժանքներէն գոյացած ողջ գումարը մէկ տարի շարունակ ուղարկել համահայկական հիմնադրամին։
«Ես գիտեմ, որ շատ-շատերը ե՛ւ սփիւռքէն, ե՛ւ Հայաստանէն կ’օգնեն եւ գումար կ’ուղարկեն, բայց շատ կ’ուզէի, որ ատիկա չըլլար միանգամեայ, երկանգամեայ, այլ՝ տեւական։ 
Բազմաթիւ արձագանգներ կան, խնդրանքներ՝ առցանց վարժեցնելու։ 
Տեսնենք՝ ինչպէս կը դասաւորուի», - «Հայերն այսօրին» պատմած է ան։
Գերմանիաբնակ հայուհիներն արդէն նոր գաղափարներ կը մտածեն Հայաստանին եւ Արցախին օգնելու համար՝ հաւատով սպասելով, որ շուտով խաղաղութիւն կը տիրէ։
«Սուրմալու»-ի մէջ որոնողական աշխատանքները դադրեցան․ անյայտ կորսուած համարուող քաղաքացիին մարմինը կամ մասունքները չեն յայտնաբերուած
«Սուրմալու» առեւտուրի կեդրոնին մէջ պայթումին հետեւանքով անյայտ կորսուած համարուող քաղաքացիին մարմինը կամ մասունքները չեն յայտնաբերուած  որոնողական աշխատանքներուն ընթացքին։ 
Այս մասին յայտնած է Արտակարգ իրավիճակներու նախարարութեան մամլոյ խօսնակ Հայկ Կոստանեանը՝ նշելով, որ որոշուած է որոնողական աշխատանքները դադրեցնել։
Կոստանեանի ֆէյսպուքեան գրառման մեջ ըսուած է․ «Ինչպէս տեղեակ էք, «Սուրմալու» առեւտուրի կեդրոնին մէջ տեղի ունեցած պայթումին հետեւանքով անյայտ կորսուած համարուող քաղաքացին յայտնաբերելու համար տարուող որոնողական աշխատանքները վերջին քանի մը օրերուն ընթացքին իրականացուած են հաւանական պայթումի վայրը, ուր, ըստ տեղեկատուութեան, հաւանաբար քաղաքացին գտնուած է։
Պայթումին մակակեդրոնը եւ մերձակայ ամբողջ տարածքին մէջ իրականացած են մանրակրկիտ որոնողական աշխատանքներ, որոշ հատուածներու մէջ նոյնիսկ՝ կրկնակի։ 
Որոնողական աշխատանքներուն աւարտին, դժբախտաբար, քաղաքացիին մարմինը կամ վերջինիս մասունքները չեն յայտնաբերուած։
Նշեմ, որ յառաջացած հրդեհէն եւ պայթումէն ետք, 43 ժամուան ընթացքին, փրկարար ծառայողները փլատակներէն դուրս բերած են 26 քաղաքացի, 10-ը՝ ողջ, 16-ը՝ մահացած։
Այսպիսով, ընդլայնուած շտաբի նիստին ընթացքին որոշուած է դադրեցնել որոնողական աշխատանքները»։
Սերժ Աւետիքեանը՝ իր ֆիլմերուն, Հայաստանի ու սփիւռքի մասին Ֆրանսահայ ֆիլմահանին ամէն անգամ Հայաստան կը բերէ շարժանկարը։ 
Սերժ Աւետիքեանը անկեղծօրէն կ'արտայայտէ, թէ իր երազանքներէն մէկը այն  է, որ իր գործերը դառնան համամարդկային, կարենան ճամբորդել ու հասնիլ հանդիսատեսին։ 
Ճիշդ այդտեղ է, որ ֆիլմահանը կ'ընդգծէ, թէ իր գործերը միայն հայ կամ ֆրանսացի հանդիսատեսին համար չեն, ատոնք բոլորին համար են։
«Ես կը կարծեմ, որ երբեք որեւէ բան չեմ ստեղծած միայն հայ հանդիսատեսին համար։ 
Ատիկա սխալ կ'ըլլար իմ կողմէս։ 
Նախ կ'աշխատիմ աւելի շատ ֆրանսայի մէջ, քան թէ Հայաստանի մէջ։ 
// Ինծի համար կարեւոր է, որ այն ինչ որ ժառանգուած է, այն ինչ որ ներսէն կը բխի, հասնի համամարդկային ձեւով ուրիշ հանդիսատեսներու եւս։
Ֆրանսահայ ֆիլմահանի արուեստին քաջատեղեակները կը նկատեն, թէ անոր ֆիլմերուն մէջ մէկ ընդհանուր գիծ կայ։ 
Սերժ Աւետիքեանը իւրաքանչիւր գործ ստեղծած ժամանակ կը համեմէ բանաստեղծութեամբ:  
Երկրորդ գիծերէն մէկն է ոճաւորումը, ես չեմ սիրեր շատ իրապաշտական ֆիլմը, պէտք է մէջը ըլլայ ոճաւորման ժամանակի հանդէպ մօտեցում, որովհետեւ նոյնինքն ֆիլմի, շարժապատկերի գաղտնիքներէն մէկը անոր յարաբերութիւնն է ռիթմին, արագութեան եւ ժամանակին։  
Արագութենէն ու ժամանակէն ետ չմնալու համար ալ Սերժ Աւետիքեանը կ'առաջարկէ՝ դուրս գալ յուզականութենէն։ 
Կ'ըսէ՝ ասիկա բոլոր ոլորտներուն կը վերաբերի։ 
Հայ ժողովուրդը պէտք է հասկանայ, որ խնդիրները, հոգերը միայն իրը չեն, ատոնք բոլորին են, բոլոր ժողովուրդներն ալ դժուարութիւններու մէջէն անցան ու կ'անցնին։  
Կը կարծեմ, որ ճիշդ հիմա այդ յուզականութիւնը կրկին կը վերադառնայ, որ մեր ժողովուրդը կառուցած է չեղեալի վրայ, միշտ կառուցած է կոտրուածի վրայ // Ոչ թէ պէտք է այդ չգիտնալ եւ չընել, այլ պէտք է ատոր վրայ հիմնուիլ եւ ատոնցմէ անցնիլ, այդ պէտք է մարսել, որովհետեւ եթէ ոչ, մենք պիտի մնանք միշտ այդ տխուր եւ յուզական ընթացքին մէջ։
Անցեալը, քաղած դասերը կարելի է վերարժեւորել, ընկալել ու վերլուծել նաեւ արուեստի միջոցաւ։ 
Սերժ Աւետիքեանը կը նկատէ, թէ հայկական ֆիլմարտադրութեան երիտասարդ ներկայացուցիչները նոր փորձեր ձեռք կը բերեն ոլորտէն ներս։
Ես կը նկատեմ, որ երիտասարդներուն մէջ ձգտում մը կայ պահպանելու բանաստեղծութիւնը շարժանկարին մէջ, կայ ձգտում խորհրդանշութեան հետ կապ ունենալու, զոր ուղղակի ձեւով չի կրնար արտայայտուիլ, եւ պէտք է շարժուձեւեր գտնել, որպէսզի արտայայտես այն, ինչ չես կրնար ուղղակի ձեւով ըսել։
Միեւնոյնատեն հայկական ֆիլմին մէջ կը պակսի կենցաղը։ 
Ֆրանսահայ ֆիլմահանի խօսքով՝ զգացմունքային, պարզ խնդիրներուն մասին Հայաստանի մէջ շարժանկարի միջոցաւ քիչ կը խօսին։
Կարծես թէ բանադրանքներ ըլլան, այնպիսի նիւթեր կան, որ չեմ տեսներ ֆիլմերու մէջ, մարդ ու կին, ընտանիք, փողոց, ընկերական դիրք, անվստահութիւն, ներքին ողբերգութիւն, քիչ կը տեսնեմ ատիկա, կարծես թէ այն ինչ պէտք է արտայայտուի, պէտք է միշտ ըլլայ այսպէս շատ ձգուած, շատ զօրեղ, իսկ քիչ մը պարզութիւն մտցնել, այդ չի նշանակեր հասարակ դառնալ, պարզ ըլլալը դժուար է արուեսի մէջ։
Սերժ Աւետիքեանը կը բերէ Հայաստանի եւ սփիւռքի օրինակը։ 
Կ'ըսէ՝ սփիւռքը ունի իր մշակոյթը, որ տարբեր է Հայաստանի մէջ ապրող հայերու մշակոյթէն։
Իրենք ապրած են ուրիշ գաղթականութիւն, ուրիշ ցաւեր, որոնք կը նմանին, բայց որոնք տարբեր են։ 
Յետոյ իրենք դարձած են Ֆրանսայի քաղաքացի, Իտալիոյ, Ամերիկայի եւ այլն։ 
Ատիկա կը նշանակէ, որ խառնուած են ուրիշ լեզուի մէջ, բայց ունին իրենց ինքնութիւնը։
Հարցերն ալ, խնդիրներն ալ սեղանի վրայ տարբեր կերպ դրուած են։ 
Ըստ Աւետիքեանին՝ սփիւռքահայը կ'ապրի ուրիշի հողին վրայ, բայց ունի իր ներքին Հայաստանը, որ իրն է, բայց որոշ ժամանակ նաեւ յուզական։ 
Ֆրանսահայ ֆիլմահանը կ'ընդգծէ՝ Հայաստանն ու սփիւռքը այս ճանապարհին կրնան կապել արուեստը, իր պարագային՝ ֆիլմը։
Սերժ Թանկեանը՝ պատերազմի, սփիւռքի եւ «SOAD»-ի 2 նոր երգերուն մասին
Արցախեան պատերազմին մասին՝ ռոք երաժշտութեան միջոցաւ. «System of a Down» ռոք խումբի մենակատար, երաժիշտ Սերժ Թանկեանը կը կարծէ, որ աշխարհը պէտք է գիտնայ, թէ ինչ կատարուած է Արցախի մէջ։ 
Այդ նպատակաւ ալ 15 տարուան դադարէն ետք Արցախի մասին երկու նոր երգ ներկայացուցած է իրենց միլիոնաւոր երկրպագուներուն։ 
«Տարօնը՝ մեր կիթառահարը, երգ մը գրած էր՝ ի պատիւ մեր զինուորներուն, «Protect Our Lands» անունով, այսինքն՝ պաշտպանել մեր հողերը։ 
Եւ ըսաւ՝ եկէք միասին այս երգին վրայ աշխատինք, արագ միասին ձայնագրման աշխատանոց մտանք եւ աշխատեցանք։ 
Մէկ հատ ալ ուրիշ երգ գրեցինք՝ ահաբեկիչներու մասին։ 
Խումբին ողջ հասոյթը պիտի ուղարկուի «Հայաստան» համահայկական հիմնադրամին»։
Խօսելով պատերազմին մասին՝ Թանկեանն ըսաւ, որ հայ ժողովուրդին առջեւ քաղաքակիրթ թշնամի չէ, եւ պէտք է ուշադիր ըլլալ, աշխարհին ցոյց տալ, որ ասիկա նոյն թրքական համակարգն է, զոր 105 տարի առաջ փորձած է ոչնչացնել մեզ։ 
Ըստ անոր՝ ասիկա շատ կարեւոր հարց մըն է։ 
Թանկեանի կարծիքով՝ շատ օգտակար է, որ հայերը ոտքի կանգնած են իբրեւ մէկ ժողովուրդ եւ իրենց ձայնը կը բարձրացնեն։ 
Ան կը կարծէ, որ սփիւռքահայութիւնը պէտք է շարունակէ այս նոյն թափով եւ աշխատի ազգին պահպանման նպատակներով։ 
«Եւ անոր համար ոչ միայն ես, այլ նաեւ բոլոր ընկերներս միասին կ՚աշխատինք, մեր գտած յօդուածները, գրութիւնները կամ գաղափարները, հաշթակները կը տարածենք, որպէսզի ընկերային ցանցերուն վրայ աւելի հզօր ձեւով վերաբերին այս հարցերուն։ 
Ասիկա միայն հայերուն հարցը չէ, այլ նաեւ միջազգային, այսինքն՝ ահաբեկչական հարցը միջազգային է, բնապահպանական աղէտը միջազգային հարց է, մարդու իրաւունքներու հարցերը միջազգային են», - ըսած է Թանկեանը։ 
Աշխարհահռչակ ռոք երաժիշտը պատմեց նաեւ, որ կը մասնակցին համացանցային համերգներու, որպէսզի կարենան գումար հանգանակել «Հայաստան» համահայկական հիմնադրամին համար։ 
Հայաստան գալու ծրագիրներ նոյնպէս կան։ 
Թանկեանը վստահեցուց՝ յառաջիկային անպայման կու գան։
Սերժ Թանկեանը խօսած է Հայաստանի ներքաղաքական կեանքին մասին
Աշխարհահռչակ ռոք երաժիշտ, «System of a Down» խումբի մենակատար Սերժ Թանկեանը հարցազրոյց մը տուած է «Vulture» կայքին: 
Հայազգի երաժիշտը խօսած է խումբի վերջին երգերուն, տարիներու դադարէն ետք վերամիաւորուելու, իր քաղաքական հայեացքներուն ու Հայաստանի մասին։ 
Հարցազրոյցին մէջ ըսուած է, որ իբրեւ ակտիւիստ՝ Սերժ Թանկեանը տարիներ շարունակ ջանքեր գործադրած է Հայաստանի պատմութեան ցաւոտ դրուագներուն մասին հանրութիւնը իրազեկելու համար։
Լրագրողին դիտարկման, թէ յետխորհրդային Հայաստանի մէջ գրանցուած ընտրակեղծիքներուն ու խորհրդարանին մէջ արձակուած կրակոցներուն մասին (խմբ․ հոկտեմբեր 27) տեղեկանալիս մտավախութիւն կար, որ Ամերիկան կրնայ դիւրաւ երթալ նոյն ճանապարհով։ Ինչպէ՞ս կրնայ ան հանգիստ ըլլալ, երբ հայրենիքին եւ այն երկրին մէջ, որ ներկայիս տուն կ’անուանէ, անհնազանդութիւններ կը տիրեն, Թանկեանը պատասխանած է, որ ատիկա ողբերգութիւն է։
«Արցախի մէջ պատերազմը պարտուելէն անմիջապէս ետքը ստորագրուած սարսափելի զինադադարին (ես կ’ըսեմ՝ «սարսափելի», որովհետեւ լաւ է, որ պատերազմը դադրեցաւ, եւ այլեւս մարդիկ չէին զոհեր, բայց հրադադարին կէտերը շատ վնասակար էին հայ ազգին համար), հետեւեցաւ Հայաստանի խորհրդարանէն ներս տեղի ունեցած անկարգութիւնը: 
Ատիկա ինծի ստիպեց զգալու, որ այն, ինչ կը կատարուի աշխարհի վրայ, շատ փոխկապակցուած է: 
Ես կ’ըսէի, որ շատ մարդիկ ցոյցերու կը տանին այն ուժերը, որոնք շատ եսասէր են իշխանութիւնը բռնագրաւելու հարցին մէջ, եւ ատիկա նոյնն է ինչպէս Հայաստանի, այնպէս ալ ամբողջ աշխարհի մէջ», - ըսած է Թանկեանը։
Հարցազրոյցին մէջ նաեւ անդրադարձ կատարուած է յատկապէս վերջին շաբաթներուն հայաստանեան ներքաղաքական դաշտի լարուածութեան, մասնաւորապէս, ռազմական ղեկավարութեան մակարդակով վարչապետ Նիկոլ Փաշինեանի հրաժարականի պահանջին։ 
Թանկեանն ըսած է, որ նոյեմբեր 10-ի զինադադարէն ի վեր հայերը կը սգան ոչ միայն զոհուած երիտասարդներուն, այլ նաեւ բռնապետերին կորսուած մեր հայրենիքին համար, որոնք անպատժելիութեան պայմաններուն մէջ յարձակած են մեր վրայ՝ օգտագործելով նորագոյն զինատեսակներ եւ սփռել ապատեղեկատուութիւն։ 
Հայազգի երաժիշտը նաեւ նշած է, որ Հայաստանի մէջ ստեղծուած տհաճ իրավիճակին արդիւնքով շատերը զայրացած են, քանի որ չեն պատկերացներ՝ ո՛ր ուժին սատարել։
«Փողոցը կառավարութեան հրաժարականը պահանջող ընդդիմութեան շրջանակէն ներս կան այնպիսի ուժեր, որոնք նոյնիսկ խորհրդարանէն ներս ներկայացուած չեն ու կապուած են նախկին իշխանութիւններուն հետ։ 
Շատերը կը բարկանան ներկայիս կառավարութեան մէջ տեղի ունեցածին պատճառաւ: 
Կան պատերազմի՝ սխալ ղեկավարման եւ այլ նիւթերու շուրջ չպարզաբանուած հարցեր: 
Բայց մարդիկ նաեւ չեն վստահիր նախկին սակաւապետական վարչակարգերուն, որոնք շուրջ 20 տարի շարունակ գողցած են քաղաքացիներէն։ 
Միակ ճանապարհը հիմա ժողովրդավարութիւնն է: 
Բանակը պէտք չէ ստանձնէ ղեկավարումը: 
Ընդդիմութիւնը՝ եւս: 
Ոչ ոք պարզապէս պէտք չէ խլէ իշխանութիւնը: 
Պէտք է տեղի ունենան արտահերթ ընտրութիւններ: 
Եւ ատոնք պէտք է տեղի ունենան աւելի վաղ, քան 2.5 տարին, երբ տակաւին չէ մօտեցած հերթական ընտրութիւններուն ժամկէտը»,- եզրափակած է ան։
Աղբիւր՝ Volture.com
«Զինծառայողներու ապահովագրութեան» հիմնադրամը մայիս 24-ի դրութեամբ հատուցած է 5 հազար 116 շահառուի
Հիմնադրամի շահառուներուն թիւը փոփոխուած է. սեպտեմբեր 27-ին թշնամւոյն կողմէ սանձազերծուած պատերազմին հետեւանքով զոհուած եւս 260 հերոս զինծառայողներու ընտանիքներ այսօր հատուցում ստացած են։
Այսպիսով՝ ընդհանուր հատուցումներուն թիւը 5 հազար 116 է, որմէ 3 հազար 294-ը` այս պատերազմին հետեւանքով, 416 հոգի Հիմնադրամի շահառու դարձած է նախքան 2020 թուականի պատերազմը: 
Անուանացանկին կրնաք ծանօթանալ հետեւեալ յղումով՝ bit.ly/38p9RIN։ 
Հիմնադրամի «Կամուրջ» ծրագրով հատուցուած են 1.406 շահառուներ, ցանկին ծանօթացէք հետեւեալ յղումով՝ bit.ly/3pMgWdV։  
Տուեալ տեղեկատուութիւնը ենթակայ է փոփոխութեան՝ նոր հատուցումներու քանակին վերաբերեալ։ 
Որեւէ պահու կարելի է Հիմնադրամի կայքին վրայ տեսնել փոփոխուած բոլոր թիւերը։
«Զինծառայողներու ապահովագրութեան» հիմնադրամը ստեղծուած է հայրենիքի սահմանները պաշտպանելու ատեն զոհուած, անհետ կորած, հաշմանդամ դարձած մարտիկներուն ու անոնց ընտանիքներուն ընկերային բարօրութեան, կայուն եւ հաւասար ապահովագրական հատուցումներ տրամադրելու նպատակաւ:
Հայերուն հիմնադրած «Service Titan» ընկերութիւնը ստացած է 500 միլիոն տոլարի ներդրում
Հայերուն հիմնադրած «Service Titan» ընկերութիւնը յայտարարած է նոր՝ «Series F» ներդրումային փուլին 500 միլիոն տոլար ներգրաւելու մասին։ 
«Service Titan»-ը ծրագրային լուծում կը տրամադրէ կենցաղային սպասարկման ծառայութիւններ իրականացնող ընկերութիւններուն։ 
Կենցաղային որեւէ խնդրի պարագային՝ ջրամատակարարման կամ ջրահեռացման, ելեկտրականութեան սպասարկման եւ նորոգման, կառատուներու դռներու եւ բարձր լարման օդորակիչներու սպասարկման առնչեալ: ԱՄՆ-ի մէջ մարդիկ կը դիմեն յատուկ ընկերութիւններու, որոնք կ’ուղարկեն համապատասխան մասնագէտներու՝ խնդիրը լուծելու համար։ 
«Service Titan»-ը նոր ծրագիր մը կը տրամադրէ նմանատիպ ընկերութիւններուն, որպէսզի որակեալ ծառայութիւն մատուցեն իրենց յաճախորդներուն եւ դիւրաւ կառավարեն իրենց գործարարութիւնը։
Ընկերութիւնը հիմնադրած են Վահէ Քուզուեանը եւ Արա Մահտեսեանը 2013 թուին, իսկ հայաստանեան գրասենեակը բացուած է 2018 թուին։ 
Այդժամ ընկերութիւնը կը գնահատուէր 1.65 միլիառ տոլար, իսկ հիմա, նոր ներդրումէն ետք, անիկա կը գնահատուի 8.3 միլիառ տոլար։ 
Ընկերութիւնը ունի աւելի քան 7.500 յաճախորդ, որոնց տարեկան եկամուտները կը կազմեն մօտ 20 միլիառ տոլար։
Հայաստանի գրասենեակը շատ աշխոյժ կ’ընդլայնի ու աշխատանքային նոր մշակոյթ կը ստեղծէ Հայաստանի մէջ։
Սերժ Թանկեանը կոչ ուղղած է՝ պոյքոթելու Պաքուի մէջ տեղի ունենալիք ֆութպոլի Եւրոպայի առաջնութեան քառորդ եզրափակիչ հանդիպումը
«System of a Down» ռոք խումբի մենակատար Սերժ Թանկեանը կոչ ուղղած է՝ պոյքոթելու Դանիոյ եւ Չեքիոյ հաւաքականներու մասնակցութեամբ ֆութպոլի Եւրոպայի առաջնութեան քառորդ եզրափակիչ հանդիպումը, որ տեղի պիտի ունենայ Պաքուի մէջ:
Թանկեանը գրած է, որ պատերազմ հրահրող Ազրպէյճանը չի կրնար այդպիսի խաղ իրականացնել, կարծես ոչինչ պատահած է, յատկապէս, որ մարզահրապարակին մօտակայքը Պաքուի խայտառակ «Ռազմական աւարի» պուրակը կը գտնուի է:
Թանկեանը համապատասխան ստորագրահաւաք մը ընթացք տուած է «change.org» կայքին վրայ։
«Ամօ՛թ BBC-ին». Բրիտանահայերը բողոքի ցոյց իրականացուցած են BBC-ին դիմաց
Բրիտանահայերը BBC-ի շէնքին դիմաց հաւաքուեցան «Ամօ՛թ BBC-ին», «Ներկայացուցէ՛ք ճշմարտութիւնը», «Զեկուցեցէ՛ք, թէ ինչ կը կատարուի», «Զեկուցեցէ՛ք, որ անոնք կը ռմբակոծեն խաղաղ բնակավայրերը, եկեղեցիները» կոչերով։  
Լոնտոնի հայ համայնքի ներկայացուցիչները հեռատեսիլի կայանէն պահանջած են ճիշդ լուսաբանել Արցախի մէջ տիրող իրավիճակը։ 
«Հաւաքը ճիշդ ատոր դէմ էր, որ մենք չենք ուզեր, որ BBC-ն բառախաղերով, վերնագիրներուն մէջ խոյս տալով ներկայացնէ իրականութիւնը, այլ ներկայացնէ, որ ասիկա միանշանակ ազրպէյճանական յարձակողականութիւն է, որ ասիկա անոնց կողմէ հրահրուած պատերազմ է։ Մենք կը ձգտինք խնդիրը լուծել խաղաղ ճանապարհով»,- «Հայերն այսօրի» հետ զրոյցի ընթացքին ըսաւ Լոնտոնի հայ համայնքի ներկայացուցիչ Տիգրան Ալեքսանեանը։ 
Անոր խօսքով՝ ցոյցին կը մասնակցէր 150-200 մարդ։ 
Ցոյցը լուսաբանած են լրագրողներ։ 
«Մեր թիրախը ճիշդ BBC-ի ունկնդիրն էր: Երբ բրիտանական հասարակութիւնը կը լսէ, BBC-ն կ’ընդունի իբրեւ ճշմարտութիւնը ներկայացնող աղբիւր, այս միջոցառման շնորհիւ անոնք կը սկսին կասկածի տակ դնել, թէ ինչպէս BBC-ն կը ներկայացնէ: 
Այս առումով՝ կարելի է ըսել, որ յաջողած ցոյց մըն էր»,- ըսաւ Տիգրան Ալեքսանեանը։ 
Այս ցոյցէն ետք հայերը բողոքի ցոյց իրականացուցած են Լոնտոնի Թուրքիոյ դեսպանատան մօտ։
Թուրքիոյ հայկական գերեզմանատուներուն վրայ խանութներ կը կառուցեն
Թուրքիոյ Ուլուս թաղամասին մէջ խանութներ կը կառուցեն հայկական գերեզմանատան վրայ։ 
Շինարարութեան ժամանակ նաեւ յայտնաբերուած են մարդկային ոսկորներ։ 
Թուրքիոյ ճարտարապատներու պալատի Անգարայի մասնաճիւղը բարբարոսութիւն եւ մարդու իրաւունքներու ոտնահարում համարած է շինարարութեան շարունակումը։
«Ըստ գիտական աղբիւրներուն՝ այս տարածքը եղած է հայկական և կաթողիկէ գերեզմանատուն: 
Անօրինական փորման աշխատանքներու ընթացքին յայտնաբերուած են մարդկային ոսկորներ, որոնք Անատոլեան քաղաքակրթութիւններու թանգարանէն ներս հիմա կ’ուսումնասիրեն: Շինարարութեան շարունակումը մեծ անարգանք է անատոլեան հողերուն վրայ բազմամշակութայնութեան նկատմամբ: 
Ասիկա բարբարոսութիւն է, մարդու իրաւունքներու ոտնահարում», - ըսուած է յայտարարութեան մէջ։ 
Թուրքիոյ խորհրդրանի խնդրի մասին խօսած է հայ երեսփոխան Կարօ Փայլանը։ 
Երեսփոխանը Շրջակայ միջավայրի եւ քաղաքաշինութեան նախարարէն հետաքրքրուած է՝ ինչո՞ւ շինարարութիւնը չէ կասեցուած մարդկային ոսկորներ յայտնաբերելէ ետք, սակայն պատասխան մինչեւ հիմա չկայ։ 
Կարօ Փայլանը փորձած է տեղւոյն վրայ ծանօթանալ իրավիճակին, սակայն անոր թոյլ չեն տուած մտնել տարածք։
«Այստեղ հայերու գերեզմանատուն եղած է: 
Այս հողերուն վրայ ապրող հայերը արտաքսուած են այստեղէն: 
Անարգանքի ենթարկուածբեն ոչ միայն ապրողները, այլեւ մահացածները: 
Այստեղ ապրած հայ ժողովուրդն իր սիրելիներուն աղօթքներով թողած է հանգչելու այստեղ՝ շիրմաքարեր դնելով: 
Հիմա շիրիմներքւն վրայ պեթոն կը լեցուի: 
Ո՞ր խիղճը կրնայ ընդունիլ ասիկա», - յայտարարած է Կարօ Փայլանը։ 
Հայ երոսփոխանը հյայտարարած է, որ շինարութիւնն անօրինական է, որովհետեւ համապատասխան թոյլտուութիւններ չկան։ 
Կարօ Փայլանը պահանջած է վայրկեան մը առաջ կանգնեցնել անօրինական շինարարութիւնը։
Աշխարհի 14 քաղաքներու մէջ պիտի իրականացուին լուռ ցոյցեր՝ հայ ռազմագերիները ազատ արձակելու պահանջով
Ապրիլ 15-ին աշխարհի 14 քաղաքներու մէջ հայերը պիտի իրականացնեն լուռ ցոյցեր՝ պահանջելով ազատ արձակել Ազրպէյճանի մէջ պահուող հայ ռազմագերիները: 
Այս մասին կը յայտնէ Սփիւռքի գլխաւոր յանձնակատարին գրասենեակը:
«Համաշխարհային լուռ ցոյցերը կը կազմակերպուին հայ համայնքներուն կողմէ: 
Աւելին իմանալու համար այցելեցէք սոյն յղումով՝ www.facebook.com/HayrenPartnersForHumanity/:
Եթէ չէք կրնար միանալ ֆիզիքապէս, ապրիլ 15-ին գործածեցէք «#FreeArmenianPOWs», «#FreeArmenianHostages» հաշթակները ընկերային ցանցերուն վրայ»,- ըսուած է յայտարարութեան մէջ:
Յունիս 15-էն սկսեալ պիտի իրականացուին Սիմֆերոփոլ-Երեւան չուերթներ
“Nordwind” օդուղղային ընկերութիւնը Սիմֆերոփոլ-Երեւան չուերթները պիտի սկսին իրականացնել յունիս 15-էն՝ Սիմֆերոփոլի միջազգային օդանակայանէն դէպի Երեւան եւ հակառակ ուղղութեամբ՝ Վլատիկաւկազի մէջ յարմարաւէտ կանգառով:
Չուերթները տեղի պիտի ունենան երեքշաբթի օրերը՝ «Embrarer E190» օդանաւերով:
Ուղեւորութեան տեւողութիւնը 5 ժամ է:
Երգչուհի Ռենա Տէն վերադարձած է հայրենիք ու կը շարունակէ ստեղծագործել
Սուրիահայ երգչուհի Ռենա Տէն մի քանի տարի է ի վեր կ՚ապրի եւ կը ստեղծագործէ Հայաստանի մէջ։ 
Նախքան Երեւան հաստատուիլը, յաճախ կու գար հայրենիք՝ համերգներու հրաւէրներով։
«Երբ հասայ Հայաստան, արդէն գիտէի, թէ ինչ պէտք է ընէի, պէտք է երաժշտութեամբ զբաղէի։ 
Կը յիշեմ, որ մինչեւ Երեւան հասնիլս, արդէն համերգ մը կազմակերպած էի»,- պատմեց Ռենան։
Հիմա Ռենան հանդէս կու գայ «ստորգետնեայ» համերգներով։ 
Կ՚երգէ պլուզ, ֆանք, ճազ, R&B ոճերով, բայց կը դժուարանայ երաժշտութեան յստակ ոճ առանձնացնելու մէջ։ 
Կ՚ըսէ՝ «ես իմ ոճովս կ՚երգեմ»։ «Մեծ բեմեր չեմ սիրեր, որովհետեւ կը սիրեմ «զգալ» հանդիսատեսը։ Որքան ֆիզիքապէս մօտ ըլլամ հանդիսատեսին, այնքան ուժը մեծ կ՚ըլլայ իմ եւ իրենց միջեւ»։
Ռենա Տէն մասնակցած է «Լիբանանի ձայնը» մրցութային հաղորդման։ 
Իր աղջիկը  յորդորած է, որ մայրը մասնակցի երաժշտական մրցոյթին։  «Շատ հաճելի փորձ մըն էր, ծանօթացայ բազմաթիւ տաղանդաւոր լաւ երաժիշտներու, արուեստագէտներու հետ։ 
Ստեղծագործական առումով տարբերող եւ նոր փուլ էր «The Voice»-ին մասնակցիլը»։
Բացի երգելէ, Ռենա Տէն նաեւ ստեղծագործական հանդիպումներ կը կազմակերպէ։ 
Ան քննարկումներ կ՚ունենայ իր ոլորտի ներկայացուցիչներուն հետ ու միասին համագործակցութեան եզրեր կը գտնեն. «Ես կը սիրեմ նոր նախագիծեր, միշտ կը հաւաքուիմ տարբեր ոճերու երաժիշտներու, երգիչներու հետ, կը քաջալերեմ, եւ «Jam session»-ներ կը կազմակերպեմ։ 
Այդ հանդիպումներուն ընթացքին մարդիկ կը ծանօթանան զիրար, նոր խմբակներ կը ստեղծեն։ 
Հիմա ունիմ 7 հոգինոց խմբակ մը»,- ըսաւ Ռենան։
Երգչուհիին խօսքով՝ Երեւանի մէջ ոգեշնչուելու առիթներ միշտ կան։ 
Կը վստահեցնէ, որ յաջողութեան հասնելու համար ուղղակի պէտք է չվախնալ ու հաւատալ ներքին ձայնին։
Աթէնքի Սոֆի եւ Լեւոն Յակոբեան վարժարան 
Դեռեւս 5-6-րդ դարերէն ի վեր հայերը սկսած են բնակութիւն հաստատել Յունաստանի մէջ՝ կեդրոնանալով հիմնականին մէջ Աթէնք, Թեսաղոնիքէ, Կոմոտինի, Կաւալա, Օրեստիադա, Դիդիմոտիխո քաղաքներուն, Կրետէ եւ Կոս կղզիներուն մէջ: 
Ինչպէս եւրոպական շարք մը երկրներու մէջ, այստեղ եւս ձեւաւորուած է ուժեղ հայ համայնք, որ առ այսօր զգալի դեր ունեցած է սփիւռքի մէջ՝ հայապահպանութեան գծով: 
Յունաստանի մէջ հայերը գրեթէ ամէնուր են՝ հոգեւոր-մշակութային ոլորտէն մինչեւ հասարակական-քաղաքական, կրթական եւ այլ ոլորտներ։ 
Այստեղ կարելի է հանդիպիլ տաղանդաւոր արուեստագէտներու, բժիշկներու եւ ձեռնարկատէրերու։ 
Յունաստանի մէջ կը գործէ շուրջ 40 դպրոց, 4 ամենօրեայ եւ 8 միօրեայ դպրոց, լրատուամիջոցներ, մշակոյթի կեդրոններ եւ խումբեր, տարբեր հասարակական կառոյցներ։ 
Երկրէն ներս հայ համայնքի ղեկավար կառոյցներն են Ազգային առաջնորդարանը եւ Ազգային վարչութիւնը։
Յունաստանի մէջ  հայկական կարեւոր կրթարաններէն է Սոֆի եւ Լեւոն Յակոբեան ամենօրեայ վարժարանը, որ հիմնադրուած է 1963 թուականին՝ մայրաքաղաք Աթէնքի մէջ։ 
Վարժարանը կառուցուած է Սոֆի Յակոբեանի բարերարութեամբ՝ ի յիշատակ իր ամուսնոյն: 
Այն ունի մանկապարտէզ (2 դասարան), նախակրթարան (6 դասարան), ինչպէս նաեւ յունական բաժին՝ իր յոյն ուսուցիչներով, որոնք կը վարձատրուին պետութեան կողմէ, իսկ ուսումը կ’իրականացուի պետական ծրագրով: 
Վարժարանէն ներս աշակերտները կը սորվին հայոց լեզու, հայ գրականութիւն, կրօն եւ պատմութիւն:
Յունաստանի մէջ Սոֆի եւ Լեւոն Յակոբեան վարժարանի կողքին հայկական կարեւոր կրթական հաստատութիւններէն են նաեւ «Ճենազեան», «Գալփաքեան» եւ «Զաւարեան» վարժարանները։
Հայկական եկեղեցիներէն ներս կը նշուի Սրբոց Վարդանանց տօնը
Հայ առաքելական սուրբ եկեղեցին Փետրուար 11-ին կը նշէ Սրբոց Վարդանանց տօնը: 
Այդ առթիւ Սուրբ պատարագ մատուցուած է Մայր Աթոռ Սուրբ Էջմիածինէն եւ հայկական միւս եկեղեցիներէն ներս։
Ն․Ս․Օ․Տ․Տ․ Գարեգին Բ. ծայրագոյն պատրիարք եւ ամենայն հայոց կաթողիկոս ուղերձ մը յղած է տօնին առթիւ. «Այսօր Սուրբ Վարդանանք դարերու հեռուէն կը պատգամէ մեզի, որ Քրիստոսով զօրացած եւ հայրենեաց սիրոյ ջերմ զգացումով քաջ ու արդիւնաւոր ըլլանք մեր սրբութիւններու եւ արժէքներու պաշտպանութեան եւ մեր հայրենիքի զօրացման ու շէնացման սրբազան մեր պարտքին ու պատասխանատուութեան մէջ: 
Անոնց յիշատակը կոչում մըն է, որ բազմապատկենք ու միաւորենք մեր ջանքերը՝ յանուն մեր ժողովուրդի լուսաւոր ապագային, յանուն մեր իղձերուն, յանուն մեր նահատակ զաւակներուն, որոնք Վարդանանց պայծառ ու անմահ ոգիով մարտնչեցան եւ զոհուեցան Արցախի համար այս պատերազմի ընթացքին»։
Սուրբ պատարագ մատուցուած է նաեւ Անթիլիասի Մայր տաճարէն ներս, որուն ընթացքին Արամ Ա. վեհափառ հայրապետը մաղթանք-աղօթք կատարած է՝ յիշատակելով Վարդանանց տօնին խորհուրդը։
«Քայլ դէպի տուն»-ը Սփիւռքի տարբեր համայնքներէն պիտի ունենայ 400 մասնակից
ՀՀ Սփիւռքի գործոց գլխաւոր յանձնակատարի գրասենեակի «Քայլ դէպի տուն» ծրագիրն այս տարի սփիւռքի տարբեր համայնքներէն պիտի ունենայ 400 մասնակից: 
«Արմենփրէս»-ի հետ զրոյցի ընթացքին ՀՀ Սփիւռքի գործոց գլխաւոր յանձնակատարի գրասենեակի ծրագիրներու իրականացման բաժնի պետ Հայկ Ենկիպարեանը նշեց, որ ծրագիրը պիտի իրականանայ 4 փուլով, իւրաքանչիւր փուլին պիտի ընդունին 100 մասնակից:
«Նախորդ տարիներուն իւրաքանչիւր փուլի ընթացքին մասնակիցներուն թիւը 100-էն աւելի եղած է, սակայն այս անգամ համաճարակի պատճառաւ սահմանած ենք այդ թիւը: 
Ըսեմ, որ Հայաստան ժամանող մասնակիցը պէտք է ունենայ թագաժահրի (Covid-19) ախտորոշման քննութեան պատասխան՝ 72 ժամ վաղեմութեամբ: 
Ամէն ինչ պիտի ըրուի համաճարակի առնչութեամբ անվտանգութեան կանոնները պահպանելու համար, երեխաները պարտադիր ձեռքի տակ պէտք է ունենան ախտահանիչ միջոցներ, դիմակներ»,- ըսած է Հայկ Ենկիպարեանը:
Ծրագրին մասնակցելու յայտարարութիւնն արդէն տրուած է, դիմումները կ՚ընդունուին: 
Մինչ այդ՝ յանձնակատարի գրասենեակը Սփիւռքի մէջ մեր հայրենակիցներու շրջանակէն ներս ճշդած է մասնակցութեան առնչութեամբ տրամադրութիւնները: 
Հայկ Ենկիպարեանն ընդգծած է, որ ճիշդ այդ տրամադրութիւնները հիմք հանդիսացան, որ ծրագիրն այս տարի իրականացուի, մանաւանդ, որ 2020 թուին համաճարակի պատճառաւ անիկա իրականացած էր առցանց:
«Շատ մեծ եղած է պահանջը, որ այս տարի հնարաւորութիւն տրուի սփիւռքահայ երիտասարդներուն ծրագրի շրջանակներում գան Հայաստան, ճանչնան իրենց երկիրը: 
Ըսեմ, որ արձագանգներ կան Ռուսիայէն, Վրաստանէն, Ուքրանիայէն, Հոլանտայէն, անգամ հեռաւոր Պրազիլիայէն, ԱՄՆ-էն»,- ըսած է Հայկ Ենկիպարեանը:
«Քայլ դէպի տուն» ծրագիրն այս տարի ընթացք պիտի առնէ յունիս 21-ին եւ պիտի տեւէ  մինչեւ օգոստոս 14:
Ծրագրին կրնան մասնակցիլ 13-18 տարեկան սփիւռքահայ այն պատանիներն ու պարմանուհիները, որոնք նախորդ տարիներուն չեն մասնակցած «Արի տուն» եւ «Քայլ դէպի տուն» ծրագիրներուն: 
Հայկ Ենկիպարեանը նշեց, որ  պատանիներուն ու պարմանուհիներուն հետաքրքրական ու յագեցած ծրագիր մը կը սպասէ: 
Նախատեսուած է 14-օրեայ ճամբարային ծրագիր, ճանաչողական այցելութիւն Հայաստանի պատմամշակութային վայրեր, թանգարաններ, կրթական հաստատութիւններ, գիւղական համայնքներ: 
Պիտի իրականացուին հայոց լեզուի, հայրենագիտութեան, ազգային երգ ու պարի դասընթացներ, ինչպէս նաեւ հանդիպումներ՝ պետական, հասարակական, մշակոյթի եւ արուեստի գործիչներու հետ, տեղի պիտի ունենան մարզական եւ մշակութային միջոցառումներ:
Ծրագրի 14-օրեայ ժամանակահատուածի բոլոր ծախսերը կը հոգայ ՀՀ կառավարութիւնը:
«Սատարենք մեր հերոսներուն» հասարակական կազմակերպութիւնը եւ ԱՀԱԸ՝ յանուն Արցախի վերակառուցման
Սատարենք մեր հերոսներուն բարեգործական հասարակական կազմակերպութիւնը եւ Ամերիկայի հայ աւետարանչական ընկերակցութիւնը (ԱՀԱԸ / AMAA) ստորագրեցին փոխըմբռնման յուշագիր մը, որուն համաձայն՝ ԱՀԱԸ կը հովանաւորէ Ասկերանի շրջանի Նախիջեւանիկ գիւղի նոր թաղամասի կառուցման 16 տուներէն 6-ի շինարարութիւնը։
Այս ծրագրին ԱՀԱԸ մասնակցութիւնը Արցախը վերականգնելու եւ զայն վերաբնակեցնելու առաքելութեան մէկ մասն է։ 
Պատերազմէն անմիջապէս ետք, ԱՀԱԸ վերստին ձեռնամուխ եղած է՝ ոչ միայն առաջին օգնութիւն տրամադրելու, այլ նաեւ օգնելու վերակառուցել քանդուածը։ 
Մինչ օրս՝ ԱՀԱԸ Արցախի մէջ նորոգած է 17 տուն Ստեփանակերտ եւ Մարտունի քաղաքներուն մէջ։
«Սատարենք մեր հերոսներուն» բարեգործական հասարակական կազմակերպութիւնը նախաձեռնած է Նախիջեւանիկ գիւղի նոր թաղամասի կառուցման ծրագիրը 2021 թուականի յունուարին: 
Արցախի կառավարութեան կողմէ կազմակերպութեան նուիրաբերուած է 3 հեքթար հողատարածք: Կազմակերպութիւնը արդէն իսկ ամբողջացուցած է հողային ուսումնասիրութեան բոլոր աշխատանքները եւ 16 սեփական բնակելի տուներու՝ նոր թաղամասին, ինչպէս նաեւ՝ թաղային ենթակառուցուածքներուն եւ հանրային զբօսայգիին համար մշակած է մանրամասն նախագիծերն եւ նախահաշիւը: 
Միեւնոյնատեն՝ կազմակերպութեան դիմումին հիման վրայ, ՀՀ կառավարութեան կողմէ ծրագիրը որակուած է որպէս բարեգործական։
Նախիջեւանիկի մէջ հողային աշխատանքները արդէն իսկ սկսած են: Այժմ կը կատարուին հարթեցման եւ հիմքերու քանդման աշխատանքները։
Որպէս Քրիստոնէական կազմակերպութիւն, Աւետարանչականը իր ծառայութիւնը կը մատուցանէ բոլոր անոնց, որոնք օգնութեան կարիք ունին՝ առանց խտրութեան։ Աւետարանչականը իր այս համաշխարհային առաքելութիւնը կ'իրականացնէ շարք մը կրթական, աւետարանչական եւ ընկերային ծառայութիւններու միջոցաւ աշխարհացրիւ 24 երկիրներու մէջ՝ ներառեալ Հայաստան եւ Արցախ։ 
Լրացուցիչ տեղեկութիւններու համար կրնաք այցելել Աւետարանչականի կայքէջը www.amaa.org:
«Դասաւանդէ՛, Հայաստան»-ը նոր ծրագիրներու սկսած է, որոնց կ'աջակցին Թանկեանը, Քարտաշեանը, Շերը եւ այլ սփիւռքահայեր 
«Դասաւանդէ՛, Հայաստան» ծրագիրը այս տարի 100-է աւելի ուսուցիչներու խումբ կ'ուղղարկէ Հայաստանի տարբեր մարզեր եւ Արցախ: 
Բացայայտելով երեխաներուն ներուժը՝ ծրագիրը 2013 թուականէն ի վեր հայ դպրոցականներուն կ'օգնէ ձգտելու գերազանց կրթութիւն եւ ստանալու նոր հնարաւորութիւններ կրթական համակարգին մէջ.
«Ասիկա միայն ուսուցիչներու ծրագիր չէ, մենք պարզապէս ուսուցիչ չենք ուղրկեր դպրոցներ, այլ կը ստեղծենք մարդկային ներուժ՝ կրթական համակարգին համար: 
Երկու տարուան մէջ կը պատրաստենք այդ ներուժը, որպէսզի կրթական համակարգին մէջ փոփոխութիւններ ըլլան», - «Հայերն այսօր»-ի հետ զրոյցի ընթացքին ըսաւ «Դասաւանդէ՛, Հայաստան» կազմակերպութեան հիմնադիր Լարիսա Յովհաննիսեանը:
Ծրագրին մասնագէտները ոչ միայն Հայաստանէն եւ Արցախէն են, այլ նաեւ սփիւռքէն: 
Լարիսա Յովհաննիսեանը ընդգծեց, որ ան ամէն ինչ կ'ընէ, որ սփիւռքէն դիմողներուն թիւը աւելնայ:
«Մեր վերջին տուեալներով՝ այս տարուայ դիմողներուն 15 տոկոսը սփիւռքէն է: 
Շատ կ'ուզենք, որ աւելի շատ մարդ գայ սփիւռքէն, որովհետեւ, մեղմ ըսած, իրենց տեղը կը զգացուի եւ ճիշդ հիմա է ժամանակը, որ սփիւռքէն շատ մարդ գայ», - ըսաւ ան:
«Դասաւանդէ՛, Հայաստան» ծրագիրը նոր շունչ մը տուաւ՝ «Hope for Armenia» նախաձեռնութիւնը: 
Միջազգային լսարանին համար կազմակերպեցին միջոցառում եւ կարճ վաւերագրական ֆիլմերու, երաժշտական կատարումներու միջոցաւ ներկայացուցին ծրագրին հնարաւորութիւնները, նպատակները եւ գործունէութիւնը: 
Շարք մը յայտնի սփիւռքահայեր միացան եւ աջակցեցան միջոցառման:
«Քիմ Քարտաշեանը, Շերը, Սերժ Թանկեանը, Էրիկ Իսրայէլեանը եւ շատերը կը հաւատան, որ իսկապէս պէտք է յառաջ շարժինք միասին, եւ առանց հաւատալու, որ մեր երեխաները կրնան ունենալ այդ կարողութիւնը իրենց երկրին, համայնքներուն մէջ, առանց այդ ամէն ինչին չենք կրմար հզօր երկիր ունենալ», - ըսաւ Լարիսա Յովհաննիսեանը:
Ներկայիս դրամահաւաքի նոր ծրագիր մը սկսած են, որ կը կոչուի «Nation Builders»։
Ծրագրին միջոցաւ նուիրատուները կրնան աջակցիլ դպրոցներուն՝ համացանցով, համակարգիչներով եւ համայնքային տարբեր ծրագիրներով: 
«Hope for Armenia» միջոցառման ընթացքին արդէն կրցած են 10 նուիրատու ներգրաւել ծրագրին մէջ եւ կ'աշխատին աւելցնել անոնց թիւը: 
Միջացառումն ալ աւարտած են «Քոչարի»-ով: 
Հայաստանի մարզերէն եւ Արցախէն երեխաները իրենց պարով խորհրդանշած են իրենց միասնութիւնը եւ յառաջդիմելու ձգտումը:
Իտալիոյ մէջ Հայաստանի դեսպանը հանդիպեցաւ Թրեւինիանօ Ռոմանօ քաղաքի քաղաքապետին հետ
Իտալիոյ մէջ Հայաստանի դեսպան Ծովինար Համբարձումեանը այցելեց Թրեւինիանօ Ռոմանօ քաղաքը, ուր հանդիպեցաւ քաղաքապետ Քլաուտիա Մաչուքքիի եւ քաղաքային իշխանութիւններու հետ:
Հանդիպման ընթացքին քննարկուեցան Թրեւինիանօ Ռոմանոյի եւ Հայաստանի քաղաքներուն միջեւ ապակեդրոնացուած համագործակցութեան հնարաւորութիւնները։
Քաղաքապետ Քլաուտիա Մաչուքքին իր ողջոյնի խօսքին մէջ նշեց, որ իրեն համար մեծ պատիւ է ընդունիլ Հայաստանի Հանրապետութեան դեսպան Ծովինար Համբարձումեանը: 
«Ուրախ եմ այսօր այստեղ ընդունիլ Հայաստանի Հանրապետութեան դեսպանը: 
Մեր փոքրիկ քաղաքին մէջ, որուն սիրտը կապուած Հայաստանին՝ Հայաստանէն եկած երկու հայրենակիցներու՝ Էտուարտօ եւ Մարիօ Փարատիսի Ամիրխանեաններուն շնորհիւ, այսօր՝ ի դէմս տիկին Էլզա Փարատիսի Ամիրխանեանի, որ կը ներկայացնէ Հռոմի եւ Հայ համայնքներու միութիւնը։ 
Երկու անհատներ, որոնք իրենց ամբողջ կեանքին ընթացքին աշխատեցան ի շահ օգնութեան եւ կարիք ունեցողներուն՝ երբեք չխղճալով իրենց։ 
Իրենց գործունէութեան շնորհիւ՝ անոնք այստեղ՝ Թրեւինիանօ Ռոմանօ քաղաքին մէջ, Հայաստանը դարձուցին յայտնի եւ սիրուած »,- ըսաւ քաղաքապետը։
Իտալիոյ մէջ Հայաստանի դեսպան Ծովինար Համբարձումեանը շնորհակալութիւն յայտնեց քաղաքապետին եւ Թրեւինիանոյի բոլոր բնակիչներուն՝ ջերմ եւ բարեկամական ընդունելութեան համար: 
«Ճանապարհին տեսայ շրջակայ միջավայրը, բնութիւնը եւ առանձնայատուկ նմանութիւն գտայ Հայաստանի եւ  Թրեւինիանոյի միջեւ, որ նոյնպէս անմիջական ելք չունի դէպի ծով, բայց ունի մեր Սեւանայ լիճին պէս գեղեցիկ լիճ մը: 
Կը կարծեմ, որ պատմութիւնը առատաձեռն եղած է մեզի հետ՝ հիմք ստեղծելով մեծ համագործակցութեան, մասնաւորապէս՝ զբօսաշրջութեան եւ մշակութային տեսանկիւնէն, եւ ստեղծելով ամուր պայմաններ յստակ քայլեր ձեռնարկելու համար»,- ըսաւ դեսպանը։
Դեսպանը նաեւ ներկաներուն ծանօթացուց տարածաշրջանին մէջ տիրող իրավիճակին եւ շնորհակալութիւն յայտնեց Թրեւինիանօ Ռոմանօ քաղաքին աջակցութեան համար։
Քաթարի մէջ Հայաստանի դեսպանն ու օրէնսդիր մարմնի փոխխօսնակը քննարկեցին երկու երկրներուն միջեւ համագործակցութեան առնչուող հարցեր
Օգոստոս 10-ին, Քաթարի մէջ Հայաստանի դեսպան Արմէն Սարգսեանը հանդիպում մը ունեցաւ Քաթարի օրէնսդիր մարմնի՝ խորհրդատուական խորհուրդի (Մաճլէս ալ-շուրայ) փոխխօսնակ տիկին Համտա պընթ Հասան պըն Ապտուլ Ռահման ալ-Սուլէյթիի հետ։
Հանդիպման ընթացքին քննարկուեցան Հայաստանի եւ Քաթարի միջեւ միջխորհրդարանական համագործակցութեան խորացման ու ընդլայնման, բարեկամութեան խումբերուն միջեւ շփումներու աշխուժացման, խորհրդարանական պատուիրակութիւններու փոխայցելութիւններու խթանման վերաբերող բազմաթիւ հարցեր։
Ամերիկեան Օքսֆորտ քաղաքը ճանչցած է Արցախի Հանրապետութիւնը
Օքսֆորտի (Օհայօ նահանգ, ԱՄՆ) քաղաքապետ Մայք Սմիթը եւ քաղաքային խորհուրդի անդամ Կլէն Էլլերպը 2021 թուականի փետրուար 2-ի բանաձեւով ճանչցած է Արցախը՝ ընդառաջելով Մայամիի համալսարանի հայ ուսանողներ Էնտրու Տեւեճեանի եւ Թերեզա Անիեւի խնդրանքին։ 
Այս մասին տեղեկացուցած է Հայ դատի յանձնախումբի Ամերիկայի Արեւելեան թեւը:
Օքսֆորտի մէջ ապրող մօտ 14 հազար հայերը մշտապէս զգացած են քաղաքի աջակցութիւնը Արցախին առնչուող հարցերուն մէջ։ 
Անցեալ շաբաթ ալ խորհրդարանականներ Շերոտ Պրաունը եւ Ռոպ Փորթմանը եւս ստորագրած են խորհրդարանական Պոպ Մենենտէսի նախաձեռնութեամբ նախագահ Ճօ Պայտընին ուղղուած նամակը՝ ճանչնալու Հայոց ցեղասպանութիւնը:  
«Եթէ գաւառական Օհայոյի մէջ գտնուող նման փոքր քաղաքը կրնայ ճանչնալ Արցախի Հանրապետութիւնը, ապա ատիկա կրնան ընել ամէն տեղ»,- ըսած է Էնտրու Տեւեճեանը։
Վիրաւոր զինուորները պիտի ունենան գերժամանակակից արհեստական ձեռքերԱզգային Ժողովի «Իմ քայլը» խմբակցութեան երեսփոխան Նարեկ Մկրտիչեանը եւ «Հայաստան» համահայկական հիմնադրամը սկսած են նախաձեռնութիւն մը, որմով վիրաւոր, հաշմանդամութիւն ունեցող զինուորները գերժամանակակից արհեստական անդամներ պիտի ստանան։ 
«Պայմանաւորուածութիւն ձեռք բերինք իսլանտական եւ գերմանահոլանտական ընկերութիւններու հետ՝ յառաջիկայ ամիսներուն հնարաւոր դարձնելու այդ նախագիծը։ 
Կը նախատեսենք ձեռքի անդամահատութիւն ունեցող բոլոր զինուորներուն տրամադրել այդ շինծու անդամները», - պատմեց Նարեկ Մկրտիչեանը։
Զինուորներու նոյնականացման գործընթացն արդէն սկսած է, անոնց գրանցումը կը կատարուի «Հայրենիքի պաշտպանի» վերականգնողական կեդրոնէն ներս։
«Արդէն 15 զինուորի տուեալ ունինք։ 
Կ՚աշխատինք հիւանդանոցներու, Առողջապահութեան, Պաշտպանութեան, Ընկերային հարցերու նախարարութիւններուն հետ, տուեալները կը փորձենք մէկտեղել եւ կապուիլ զինուորներուն հետ։ 
Կ՚ենթադրեմ՝ փետրուարին պիտի սկսինք շինծու անդամներու տրամադրման փուլին»,- ըսաւ երեսփոխանը։
Նախագծին մէջ առաջին ներդրումը կատարած են «Հայաստան» համահայկական հիմնադրամը եւ աշխարհահռչակ երաժիշտ Սերժ Թանկեանը։ 
«Նախնական 1 միլիոն տոլար ծրագրուած է հաւաքել։ 
Մինչեւ այսօր արդէն որոշակի գումար հաւաքուած է», - ըսաւ հիմնադրամի գործադիր տնօրէն Հայկակ Արշամեանը։
Անոր խօսքով՝ շինծու անդամները շատ թանկ են՝ մօտ 20-30 հազար տոլար է ամէն մէկուն գինը, անիկա նախնական տարբերակով պիտի բերուի Հայաստան, ետքը պիտի մշակուի եւ համապատասխանեցուի տուեալ անձի խնդիրներուն։ 
Այդ գործընթացը կարճատեւ դարձնելու եւ աւելի շատ շահառուներ ներգրաւելու համար հիմնադրամը կը ծրագրէ արհեստական անդամներու արտադրութիւն սկսիլ Հայաստանի մէջ։ 
Նման աշխատանոց ստեղծելու պայմանաւորուածութիւն ունին «Հայրենիքի պաշտպանի» եւ «Օրտես» կեդրոններուն հետ։
Արժանթինեան Ֆութպոլի Ակումբը Իր Մրցումը Կատարեց Հայոց Ցեղասպանութեան Տարելիցին Նուիրուած Շապիկներով
Արժանթինի ֆութպոլի Գ. դասակարգի ախոյեանութեան 8-րդ հանգրուանի մէկ մրցումին, «Տեփորթիւօ Արմէնիօ»ի ֆութպոլիստները «Քոլեխիալես»ի դէմ իրենց մրցումը կատարեցին Հայոց Ցեղասպանութեան 106րդ տարելիցին նուիրուած շապիկներ հագած:
Մարզաշապիկներուն վրայ զետեղուած էին Հայաստանի դրօշակին գոյներով բռունցք, Հայոց Ցեղասպանութիւնը խորհրդանշող անմոռուկ եւ 106 թիւը:
Ֆութպոլիստներու անուններուն փոխարէն գրուած էր «Արմ1նիա», իսկ թիւէն վար՝ Հայաստանի եւ Արցախի քարտէսը:
Այս մրցումը աւարտեցաւ «Տեփորթիւօ»ի յաղթանակով՝ 1-0 արդիւնքով:
Զինուած ուժերը քաղաքական հարցերուն մէջ չէզոք պիտի ըլլան. Արտակ Դաւիթեան
ՀՀ Զինուած ուժերու Գլխաւոր շտաբի պետ, զօրավար-զօրապետ Արտակ Դաւիթեանը ուղերձ մը յղած է։ 
Ան յայտնած է, որ Զինուած ուժերու ղեկավար կազմին յայտնի յայտարարութենէն ետք ստեղծուած իրավիճակը հանգուցալուծուեցաւ, իսկ առկայ տարաձայնութիւնները տեղափոխուեցան իրաւական դաշտ։
«ՀՀ Զինուած ուժերը, ունենալով Կառավարութեան ենթակայութեան եւ քաղաքացիական վերահսկողութեան ներքոյ գտնուելու սահմանադրական կարգավիճակ, քաղաքական հարցերուն մէջ պիտի չէզոքութիւն պահպանեն՝ բացառապէս առաջնորդուելով Հայաստանի Հանրապետութեան պաշտպանութիւնը, անվտանգութիւնը, տարածքային ամբողջականութիւնն ու սահմաններուն անձեռնմխելիութիւնը ապահովելու բացառիկ պարտականութեամբ», - ըսուած է ուղերձին մէջ։
Գլխաւոր շտաբի նորանշանակ պետը իր ուղերձին մէջ նշած է, որ 44-օրեայ հերոսական եւ անձնուրաց պատերազմէն ետք մեր երկրի եւ Արցախի անվտանգութեան համակարգի վերագնահատման եւ ամրապնդման ուղղութեամբ սկսած աշխատանքներու շարունակականութիւնն ապահովելու, արտաքին սպառնալիքները չէզոքացնելու առումով՝ ՀՀ Զինուած ուժերը կատարած են եւ կը շարունակեն կատարել իրենց առջեւ դրուած խնդիրները։
Էսթոնիոյ մէջ ՀՀ դեսպանը հրաժեշտի հանդիպում ունեցած է հայ համայնքի ներկայացուցիչներուն հետ
Էսթոնիոյ, Լաթուիոյ եւ Լիթուանիոյ մէջ ՀՀ դեսպան Տիգրան Մկրտիչեանը ետ կանչուած է, անոր պիտի փոխարինէ Արմէն Մարտիրոսեանը։
Տիգրան Մկրտիչեանը հրաժեշտի հանդիպում ունեցած է հայ համայնքին հետ, ներկայացուցած է իր գործունէութեան շրջանին հայ-էսթոնական յարաբերութիւններուն մէջ արձանագրուած յառաջընթացը, իրականացուած մշակութային միջոցառումները՝ բարձր գնահատելով այս ընթացքին հայկական համայնքին հետ հաստատուած արդիւնաւէտ եւ ամուր համագործակցութիւնը։
«Հայ համայնքն իր կազմակերպուածութեամբ, համախմբուածութեամբ եւ ներուժով մշտապէս կանգնած է ՀՀ դեսպանութեան կողքին, որ եղած է յաջողութիւն արձանագրելու կարեւոր գրաւականներէն մէկը», - ընդգծած է դեսպանը։
Հայ համայնքի ներկայացուցիչները շնորհակալութիւն յայտնած են Տիգրան Մկրտիչեանին կատարուած աշխատանքի, Հայաստանը եւ հայ մշակոյթն Էսթոնիոյ մէջ ներկայացնելու եւ հայ ու էսթոնացի ժողովուրդներուն բարեկամութիւնը խթանելու համար եւ յաջողութիւն մաղթած են անոր իր յետագայ գործունէութեան մէջ։
Դեսպանը նաեւ ներկայացուցած է ՀՀ դեսպանութեան նախաձեռնութեամբ եւ Էսթոնիոյ հայկական ազգային միութեան աջակցութեամբ տպագրութեան յանձնուած Յովհաննէս Թումանեանի հեքիաթներու էսթոներէն ժողովածոն։ 
Ան նշած է, որ Նայիրա Մուրատեանի նկարազարդումներով եւ Սոֆիա Պետրոսեանի թարգմանութեամբ գիրքին լոյսընծայումով կ՚ամբողջանայ Յ․ Թումանեանի հեքիաթները պալթեան երկրներու երեք լեզուներով՝ լիթուաներէն, լաթուերէն եւ էսթոներէն թարգմանելու նախաձեռնութիւնը: 
Գիրքը լոյս կը տեսնէ Տիգրան Մկրտիչեանի եւ Յովհաննէս Թումանեանի թանգարանի տնօրէն Անի Եղիազարեանի` յատուկ էսթոնական հրատարակութեան համար ներառուած նախաբաններով։
Ամերիկայի Քոնկրէսի հայկական համախմբումը պահանջած է պատժամիջոցներ կիրառել Պաքուի դէմ 
Ամերիկայի Հայ դատի յանձնախումբը տեղեկացուցած է, որ Քոնկրէսի հայկական համախմբման ղեկավարները դատապարտած են Հայաստանի Գեղարքունիքի մարզին մէջ Ազրպէյճանի կողմէն յարձակումը: 
Ամերիկայի Հայ դատի յանձնախումբը պահանջած է, որ ԱՄՆ Արտաքին գործոց նախարարութիւնը պատասխանատուութեան ենթարկէ Ալիեւի վարչակազմը եւ համապատասխան պատժամիջոցներ կիրառէ՝ վերջ տալու շարունակական ոճրագործութիւններուն: 
Քոնկրէսական Ֆրենք Փալոունը հրապարակած է նիւթին մասին հետեւեալ յայտարարութիւնը. 
«Մենք խիստ մտահոգ ենք Հայաստանի Գեղարքունիքի մարզին եւ յարակից տարածքներուն ազրպէյճանական զինուած ուժերու գործողութիւններով, որուն պատճառաւ հայ զինուորներ զոհուած են եւ 6 գերի վերցուած է: 
Արտաքին գործոց նախարարութիւնը պէտք է պատասխանատուութեան ենթարկէ Ալիեւը իր ոճրագործութիւններուն համար: 
Մենք պիտի շարունակենք աշխատիլ Պայտընի վարչակազմին եւ մեր գործընկերներուն հետ, որպէսզի երաշխաւորուի ԱՄՆ դիւանագիտական բոլոր գործիքներուն կիրառումը, ներառեալ վայրագութիւններուն վերջ տալու պատժամիջոցները: 
ԱՄՆ-ը պէտք է շօշափելի քայլեր ձեռնարկէ՝ խաղաղութիւն հաստատելու համար»:
Ժնեւի հայկական եկեղեցին ծխական խորհրդի նոր կազմ ընտրած է
Զուիցերիոյ Ժնեւ քաղաքի Սուրբ Յակոբ հայ առաքելական մայր եկեղեցւոյ մէջ տեղի ունեցած եկեղեցւոյ տարեկան ընդհանուր ժողովը յուլիս 4-ին ընտրած է ծխական խորհուրդի նոր կազմը: 
Տարեկան ընդհանուր ժողովը անցաւ կառուցողական քննարկումներու մթնոլորտի մէջ, համայնքին մաս կազմող եւ տարբեր ծագում ունեցող հայերով լեցուն սրահէ ներս: 
Զուիցերիոյ Առաջնորդական տեղապահ եւ Սուրբ Յակոբ եկեղեցւոյ հոգեւոր հովիւ հոգշնորհ տէր Գուսան վարդապետ Ալճանեանը եւ նորընտիր խորհուրդի անդամները ընդգծեցին թագաժահրի համաճարակի պատճառաւ եկեղեցւոյ առջեւ ծառացած խնդիրները, ինչպէս նաեւ վերջին ամիսներուն Հայաստանի շուրջ ձեւաւորուած բարդ իրավիճակը դիմակայելու համար համայնքի բոլոր անդամներուն միասնական ջանքերու համախմբման եւ համազգային միասնութեան անհրաժեշտութիւնը:
Կանոնադրութեան համաձայն նորընտիր խորհուրդի կազմէն ընտրուեցան հետեւեալ անձերը իբրեւ՝
- Ատենապետ` Օննիկ Քազանճեանը,
- Փոխատենապետ` Հայկ Յովհաննիսեանը,
- Գանձապահ` Առնօ Սերաբեանը,
- Քարտուղար` Սիմա Փափազեանը:
Խորհուրդին միւս անդամներն են` Սարգիս Նարոյեան, Հրաչ Եական, Կորիւն Ալավերդեան, Յակոբ Կիւզելթաշճեան, Արաքսի Սահիլ-Մկրտիչեան: 
Ժողովը փակուեցաւ Տեղապահ Հայր Սուրբի պահպանիչ աղօթքով եւ օրհնութեան խօսքով:
Ռուսիոյ համայնքներուն մէջ հայերէնի դասաւանդման խնդիրներ կան. Զարեհ ՍինանեանՍփիւռքի գլխաւոր յանձնակատարին հետ հանդիպումի ընթացքին Ռուսիոյ հայ համայնքի ներկայացուցիչները դժգոհած են, որ համայնքին մէջ հայերէնի դասաւանդման խնդիրներ կան։ 
Զարեհ Սինանեանին առաջարկած են փոխել գիրքերուն ձեւաչափը։
«Նոր սերունդը չի տիրապետեր հայերէնին, կամ առնուազն չի տիրապետեր հայերէնին՝ իբրեւ առաջին լեզու։ 
Հետեւաբար Ռուսիոյ համայնքին անհրաժեշտ են գիրքեր, որոնցմով կարելի է ոչ հայախօս երեխաներուն սորվեցնել հայերէն։ 
Իսկ ասիկա շատ տարբեր երեւոյթ մըն է», - ըսաւ Զարեհ Սինանեաը:
Զարեհ Սինանեաը կը կարծէ, որ գիրքերը պէտք է ստեղծուին գիտական մօտեցմամբ։ 
Օտար լեզուով խօսող, բայց հայերէն սորվողի համար: 
Նոր բովանդակութեամբ գիրքեր պէտք են։ 
Յանձնակատարին խօսքով՝ իր այցելած համայնքներուն մէջ հին գիրքերով կը սորվին։
«Այն գիրքերը, որոնք ունին, հին են կամ գիրքեր են, որոնք իրենց ջանքերով բերած են՝ որպէս անձնական բեռ։ 
Բայց ասիկա համակարգուած մօտեցում չէ։ 
Եւ անցեալին այսպէս չէ եղած։ 
Մենք չենք կրնար յոյս դնել, որ մարդիկ պիտի գան եւ յաւելավճարով իրենց գիրքերը տանին իրենց համայնք», - ըսաւ Զարեհ Սինանեաը:
Մոսկովի, Սարաթովի, Եքաթերինպուրկի եւ Թիւմենի մէջ Սփիւռքի գլխաւոր յանձնակատարին յայտնած են, որ համայնքներուն մէջ խնդիրներ յառաջացած էին նաեւ մարդասիրական օգնութիւն ուղարկելու ատեն։ 
Զարեհ Սինանեանը կը կարծէ, որ այդ խնդիրներու լուծման համար պէտք է սփիւռքի հետ կապը ամրապնդուի։
«Որոշ մարդասիրական կազմակերպութիւններու անհատներու նկատմամբ այդ աւելցուած արժէքի հարկի կիրառման տարօրինակ, ինձ համար խիստ խնդրայարոյց գործելակերպն է։ 
Խօսքը կը վերաբերի անհատներուն, որոնք պատերազմի ընթացքին մարդասիրական բեռ ուղարկած են։ 
Ես այդ հարցով մինչեւ երթալս ալ զբաղած եմ եւ պիտի շարունակեմ զբաղիլ», - ըսաւ Զարեհ Սինանեաը:
Ըստ Զարեհ Սինանեանին՝ Հայաստանի տնտեսական, ընկերային եւ կրթական ոլորտներէն ներս սփիւռքը ներգրաւելու համար Հայաստանի մէջ պէտք է վերացնել սահմանադրական եւ օրէնսդրական խոչընդոտները։ 
Անոր խօսքով՝ Ասիկա թոյլ կու տայ, որ Հայաստանը կարենայ օգտագործել սփիւռքի ներուժը։
«Այսինքն՝ մարդիկ, որոնց մարդկային ներուժը, կարողութիւնները կարելի է օգտագործել ի շահ այս պետութեան, այդ մարդոց կարելի է ճիշդ ձեւով ի գործ դնել։ 
Այս պահուս կան շարք մը սահմանադրական եւ օրէնսդրական խոչընդոտներ», - ըսաւ Զարեհ Սինանեաը:
Զարեհ Սինանեանին այցելութիւնը Ռուսիոյ շրջաններ ճանաչողական բնոյթ կը կրէր։ 
Յառաջիկային յանձնակատարը կը պատրաստուի այցելելու նաեւ Ամերիկայի արեւելեան ափ եւ Ֆրանսա:
Զուիցերիոյ հայ համայնքն իր զօրակցութիւնը կը յայտնէ ԱրցախինԶուիցերիոյ հայ համայնքը նոյնպէս կանգնած է Հայաստանի եւ Արցախի կողքին։ 
Զուիցերիա-Հայաստան բարեկամական խումբի գլխաւոր քարտուղար Սարգիս Շահինեանը կը վստահեցնէ, որ ունեցած գիտելիքները եւ փորձառութիւնը պիտի ներդնեն քաղաքական օղակներուն հետ աշխատելու՝ հայրենիքին օգտակար դառնալու համար։ 
«Կարեւորը քաղաքական պատգամն է, որ կը տրուի Զուիցերիոյ, բայց ա՛լ աւելի կարեւոր է այդ պատգամը մեզի հանդէպ, այսինքն՝ հայերն են, որ այս ցոյցերուն միջոցաւ կրնան գտնել ներքին զօրակցութիւն, ինչը առաջնահերթութիւն է մեզի համար»,- «Հայերն այսօրի» հետ զրոյցի ընթացքին ըսաւ ան։
Սարգիս Շահինեանի խօսքով՝ հարցին վերաբերեալ բարեկամական խումբին արտայայտած դիրքորոշումը բաւականին լայն տարածում գտած է թէ՛ զուիցերական, թէ՛ հայկական մամլոյ մէջ, ինչպէս նաեւ թրքական քաղաքական օղակներէն ներս։ 
«Այս վերջին երկու օրերուն է, որ զարթօնքը եւ գիտակցութիւնը աւելցած են։ 
Այն, ինչ պէտք է կարենանք ընել ճիշդ այս խայտառակութեան միջոցաւ, պէտք է ժողովուրդին ոտքի կեցնել՝ իրենց հասկցնելու, որ իւրաքանչիւր լուման, որ կ՚երթայ «Socar»ի պենզալցակայաններուն դրամապանակը, պիտի օգտագործուի Ազրպէյճանին կողմէ զանգուածային ոչնչացման ռազմամթերք գնելու համար»,- նշեց Սարգիս Շահինեանը։
Սփիւռքի հայրենակիցներուն ան կոչ կ՚ուղղէ նախեւառաջ գումար հաւաքելու եւ աջակցելու հայրենիքին, քանի որ ատիկա այժմ առաջնահերթութիւն է։
ԱՄՆ-ի մէջ հայ համայնքը կ’ակնկալէ, որ Պայտընը պաշտօնապէս ճանչնայ Հայոց ցեղասպանութիւնը2019-ին ԱՄՆ Ներկայացուցիչներու պալատը եւ Ծերակոյտն այսպէս ընդունեցան Հայոց ցեղասպանութիւնը ճանաչող բանաձեւերը։ 
Հաշուի առնելով ասիկա՝ Արեւմտեան Ամերիկայի Հայ դատի գրասենեակի գործադիր տնօրէն Արմէն Սահակեանը ըսած է՝ հիմա մեծ ակնկալիք ունին, որ նախագահ Ճօ Պայտընը նոյնպէս պաշտօնապէս ճանչնայ Հայոց Ցեղասպանութիւնը.
«Նախագահ Պայտընի կողմէն Ցեղասպանութիւնը ճանչնալու պարագան մեր պայքարին վերջը չէ, այլ նոր աշխատանքներու սկիզբը, այսինքն՝ ճանաչումով արդէն նոր դռներ կը բացուին մեր առջեւ, ուր ԱՄՆ պետական քարտուղարութեան, դիւանագիտական առաքելութիւններու կողմէն արդէն առանց կաշկանդուածութեան կարելի է եւ պէտք է օգտագործուի «Հայոց ցեղասպանութիւն» եզրը, եւ ասորմով արդէն պէտք է աշխատանքներ տանինք այլ ատեաններէ ներս, այլ պետութիւններու հետ։ 
Մեր վերջնական նպատակն է, հարկաւ, այնքան ճնշում գործադրել Թուրքիոյ կառավարութեան վրայ, որ, ի վերջոյ, առերեսուի իր դառն անցեալին, պատմութեան էջերուն հետ, ճանչնայ Հայոց ցեղասպանութեան իրողութիւնը», - «Հայերն այսօրի» հետ զրոյցի ընթացքին ըսաւ Արմէն Սահակեանը։
Կլանտէյլի մէջ Հայ իրաւաբաններու միութեան կառավարիչներու խորհուրդի ատենապետ Կարօ Ղազարեանն ալ կը կարծէ, որ Ամերիկայի կողմէ Ցեղասպանութեան ճանաչումը կրնայ նաեւ նոր էջ մը բանալ իրաւական դաշտէն ներս, որ Թուրքիոյ հաշուետու կը դարձնէ.
«Երբ Սպիտակ տունն ալ ընդունի, փապուկին կը բացուի այն բոլոր դատերուն առջեւ, որոնք կը թոյլատրուի դատարան ներկայացնել հատուցման կամ տարբեր վճիռներու համար, քանի որ ցեղասպանութեան հարցը այլեւս կասկածի կամ սակարկութեան առարկայ չի դառնար», - ընդգծեց Կարօ Ղազարեանը։
Վերջին տարիներուն Ամերիկայի մէջ թուրք լոպիստական կամ համայնքային գործունէութեան զուգահեռ հայ համայնքը կը փորձէ հասնիլ ցեղասպանութեան ճանաչման։ 
Արեւմտեան Ամերիկայի համահայկական խորհուրդի նախագահ Վիգէն Յովսէփեանը նշած է, որ շարք մը պահանջներ ներկայացուցած են Սպիտակ տան։ 
Հիմա ալ առցանց ստորագրահաւաք մը սկսած են՝ նախագահ Պայտընին կոչ ուղղելով՝ ապրիլ 24-ի ուղերձին մէջ ճանչնալու Հայոց ցեղասպանութիւնը.
«Այդ իմաստով որոշ աշխատանք կայ տարբեր քոնկրէսականներու հետ, մօտ 38 ծերակուտականներ նամակ յղեցին նախագահին՝ պահանջելով, որ ապրիլ 24-ին անպայման «ցեղասպանութիւն» բառը գործածէ։ 
Նաեւ, բնականաբար, մեր այս տարուայ բոլոր համանքային միջոցառումները այդ ետնապատկերին վրայ պէտք է կազմակերպուին՝ ակնկալելով նախագահէն, որ այդ միտքը օգտագործէ եւ օրինական ճանապարհ ստեղծէ մեր յաջորդ աշխատանքներուն համար»։
Նախորդ տարիներուն Ճօ Պայտընը սատարած էր Հայոց ցեղասպանութիւնը ճանչցող բանաձեւերու ընդունումը։ 
Մինչեւ նախագահ ընտրուիլը ան հայոց կոտորածը «ցեղասպանութիւն» կոչած էր։ 
ԱՄՆ բազմաթիւ քաղաքական գործիչներ եւ հայկական տարբեր կառոյցներու ներկայացուցիչներ կը պնդեն՝ հիմա եկած է ժամանակը, որ Պայտընը կրկնէ նոյնը՝ արդէն նախագահի կարգավիճակով։
Խրիմի հայ համայնքը կը շարունակէ աջակցիլ Հայաստանին եւ ԱրցախինԽրիմի հայ համայնքը կը շարունակէ աջակցիլ Հայաստանին եւ Արցախին: 
Պատերազմի հետեւանքով վիրաւորեալներուն համար շինծու անդամներ պէտք է գնեն։ 
Համայնքին միջոցներով նաեւ անհատական օգնութիւն կը ցուցաբերեն պատերազմի հետեւանքով տունը կորսնցուցած անձանց։
«30 միլիոն ռուբլի հաւաքած ենք, որմէ 13 միլիոնը ուղարկած ենք հիմնադրամին, 10 միլիոնը՝ «1000+»-ին, «ՈՒԱԶ» ինքնաշարժներ առած ենք», - ըսաւ Խրիմի հայ համայնքի նախագահ Գէորգի Յակոբեանը։
Հիմա համայնքին մէջ աշխոյժ աշխատանքներ կը տանին Ապրիլ 24-ին՝ Հայոց ցեղասպանութեան օրը յիշատակի արարողութիւններ կազմակերպելու համար։ 
Ամէն տարի այդ օրը համայնքը երթ կը կազմակերպէ, որուն կը մասնակցին նաեւ բարեկամ ազգերու ներկայացուցիչներ։
«Մենք կը հրաւիրենք ե՛ւ կառավարութենէն, ե՛ւ միւս բարեկամ համայնքներէն ներկայացուցիչներ։ 
կը նշուի Խրիմի ողջ տարածքին մէջ», - ըսաւ Ստանիսլաւ Եանը։ 
Խրիմի հայ համայնքը պետութեան աջակցութեամբ կը պատրաստուի նորոգել տեղի հայկական եկեղեցիները։ 
Հայկական գիւղ մըն ալ կայ, ուր նորերը պիտի կառուցեն։
«Այնտեղ կը ցանկանք կառուցել եկեղեցի մը, կառուցել դպրոց մը ու մանկապարտէզ մը, հողերը ետ պիտի վերցնենք», - ըսաւ Խրիմի հայ համայնքի նախագահ Գէորգի Յակոբեանը։
Հայաստանի Կրթութեան, գիտութեան, մշակոյթի եւ մարզանքի նախարարութեան հետ ալ սկսած են քննարկել Ալեքսանդր Սպենդիարեանի 150-ամեակը տօնելու նախագիծը։ 
Խրիմի մէջ անիկա մեծ շուքով պէտք է նշեն ու հնչեցնեն մեծ երգահանին երաժշտութիւնը։
Սան Ֆրանսիսքոյի ծովածոցի հայ համայնքը Հայաստանի ու Արցախի կողքին է
Սան Ֆրանսիսքոյի ծովածոցի հայ համայնքը իւրայատուկ համախմբուածութիւն մը ցուցաբերեց այս օրերուն։ 
Ցոյցեր, քաղաքական, քարոզչական աշխատանք, նուիրատուութիւններ «Հայաստան» համահայկական հիմնադրամին: 
Սան Ֆրանսիսքոյի ծովածոցի շրջանի Հայ դատի յանձնախումբի խորհուրդի անդամ Ռոքսաննա Մաքասճեանի խօսքով՝ պատերազմի լուրը ստանալուն պէս անմիջապէս ժողովի հրաւիրած է՝ հասկնալու առաջնահերթ ընելիքները Հայաստանին ու Արցախին օգնելու համար։ 
«Նախեւառաջ լուր տարածեցինք, որ դրամահաւաք կայ, պէտք է գումար հասցնեն, որպէսզի մեր զինուորները ունենան ամէն, ինչ որ պէտք է։ 
Ամէն շաբաթ դարձեալ հաղորդագրութիւն կ’ուղարկենք համայնքին, որպէսզի շարունակեն գումար ուղարկել աշխատավարձի շաբթական, ամսական եկամուտէն, ինչքան որ կրնան»,-«Հայերն այսօրի» հետ զրոյցի ընթացքին նշեց Ռոքսաննա Մաքասճեանը՝ յատկանշական համարելով նաեւ տեղական մամլոյ հետ աշխատանքներուն մէջ արձանագրած յաջողութիւնները։ 
Անոր խօսքով՝ Սան Ֆրանսիսքոյի ծովածոցի հայ համայնքը ամէն ինչ պիտի ներդնէ, որպէսզի օգնէ այս պայքարին, Հայաստանի ու Արցախի պաշտպանութեան։ 
«Մեր համայնքը միգուցէ ամենահեռուն է Հայաստանէն եւ Արցախէն, բայց շատ մօտ կը զգանք։ 
Կ’ուզենք, որ Հայաստանի եւ Արցախի հայերը իմանան, որ իրենց կողքին ենք, իրենց կը պաշտպանենք»,- ընդգծեց ան։ 
Սան Ֆրանսիսքոյի մէջ քանի մը փոքրաթիւ ցոյցերուն յաջորդեց լայնածաւալ քայլարշաւը։  
Հայ երիտասարդաց դաշնակցութեան (ՀԵԴ) Սան Ֆրանսիսքօ «Ռոստոմ» ուխտի անդամ Վանայ Անտոնեանը, ով նաեւ ցոյցի կազմակերպիչներէն էր, նշեց, որ վայրը յատուկ ընտրուած էր՝ Սան Ֆրանսիսքոյի նշանաւոր «Ոսկէ դարպաս» կամուրջը։ 
«Մենք կ’ակնկալէինք 1000 մարդ, բայց այդ օրը 4-5 հազար մարդ եկաւ քայլարշաւին։ 
Ինչ որ կրնանք ընել, կ’ընենք, որպէսզի յատկապէս օտար երիտասարդութիւնը իմանայ, թէ ինչ կը կատարուի մեր երկրին մէջ»,- ըսաւ Վանայ Անտոնեանը եւ յաւելեց, որ յառաջիկային նաեւ այլ ցոյց մըն ալ նախատեսուած է։
Մեծ Բրիտանիոյ Հայոց թեմը կազմակերպած է բարեգործական համերգ մը՝ օգնելու արցախցիներունՄեծ Բրիտանիոյ Հայոց թեմը յունուարին կազմակերպեց բարեգործական առցանց համերգ մը՝ արցախցի երեխաներուն օգնելու համար։ 
Համերգին եւ դրամահաւաքին մասին «Հայերն այսօրը» զրուցեց Մեծ Բրիտանիոյ եւ Իռլանտայի Հայոց թեմի առաջնորդ Յովակիմ եպիսկոպոս Մանուկեանի հետ.
«Մեր անձնակազմի անդամներէն Անտրէ Սիմոնեանը, որ մեր գեղարուեստական ղեկավարն է, կապուեցաւ Հայաստանի երգիչներուն հետ եւ կազմակերպեցինք վաւերագրական համերգային ծրագիր մը։ 
Ասկէ զատ՝ մէկ-երկու այլ ցուցադրութիւն եւս պէտք է տեղի ունենայ, որմէ ետք այս գումարը պիտի փոխանցենք Մայր Աթոռ Սուրբ Էջմիածնի ծրագրին»,- ըսաւ Յովակիմ եպիսկոպոս Մանուկեան։
Դրամահաւաքին միջոցաւ Մայր Աթոռի հանրային հարցերով զբաղող բաժինը կրցաւ ձմրան արցախցիներուն ապահովել առաջին անհրաժեշտութեան պարագաներով։ 
Յովակիմ եպիսկոպոս Մանուկեան նշեց նաեւ, որ Մեծ Բրիտանիոյ մէջ մշտապէս Հայաստանի համար դրամահաւաքներ կը կազմակերպուին, հիմնականին մէջ կ’աջակցին «Հայաստան» Համահայկական հիմնադրամին եւ վերջին շրջանին նաեւ «1000+1» զինծառայողներու ապահովագրութեան հիմնադրամին։
«Առցանց դրամահաւաքները եւ միջոցառումները շարունակական պիտի ըլլան. անկախ դէպքերու զարգացումէն եւ մարդոց տրամադրութենէն՝ մենք պէտք է ըլլանք մեր ժողովուրդի կողքին»,- ըսաւ Յովակիմ եպիսկոպոս Մանուկեան։
Յաջորդ առցանց համերգը կրկին տեղի պիտի ունենայ «Zoom» տեսակապին միջոցաւ։ 
Գոյացած ողջ հասոյթը պիտի տրամադրուի արցախցիներուն։
Հայոց ցեղասպանութեան միջոցառումները Թուրքիոյ մէջ տեղի կ՚ունենան սահմանափակումներով
Հայոց ցեղասպանութեան միջոցառումները Թուրքիոյ մէջ տեղի կ՚ունենան սահմանափակումներով. պատճառը՝ թագաժահրի համաճարակն է։
«Վերջին գրեթէ 10 տարուան մէջ մենք վարժ էինք Ապրիլ 24-ը յիշատակելու զանգուածային միջոցառումներով՝ փողոցները, հրապարակները։ 
Անցեալ տարի եւ այս տարի, գուցէ համաճարակին պատճառաւ, հրապարակային միջոցառումներ տեղի պիտի չունենան», - ըսաւ Բագրատ Էստուկեանը։
Փոխարէնը տեղի պիտի ունենան առցանց քննարկումներ։ 
Ցեղասպանութեան նիւթով հետաքրքրուած մտաւորականները մամլոյ առցանց ասուլիսներու միջոցաւ պիտի խօսին հայոց կոտորածներուն մասին։ 
Նախաձեռնողները թուրքեր են, որոնց համար հետաքրքրական է իրենց պատմութեան մութ էջերը։
«Նոր պատմաբաններու հոսանք մը կայ, որոնք արեւմուտքի մէջ ուսանած են՝ ԱՄՆ, Եւրոպա, եւ իրենց ուսումնասիրութիւններով բոլորովին նոր երանգ ու շունչ բերած են ցեղասպանութեան խնդրի ուսումնասիրութեան շուրջ», - նշեց Ակօս թերթի խմբագիրը։ 
Ակօս թերթի խմբագիրը կ՚ընդգծէ՝ անցեալ տարիներուն Թուրքիոյ մէջ իրականացուող հրապարակային միջոցառումներուն աւելի շատ մասնակցում էին թուրքեր։ 
Ասիկա, ըստ Էստուկեանի, նաեւ ինքնաքննադատութեան լծակ մըն է, որմով թուրքերը կը փորձեն առերեսուիլ իրենց պատմութեան ողբերգական դրուագներուն հետ։
«Զուգահեռաբար, ազգայնականներն ալ հակացոյցեր կ՚իրականացնեն՝ ժխտելով ցեղասպանութիւնը, բայց ոստիկանները կը շրջափակեն զանոնք՝ հետեւաբար վտանգ մը չ՚սպառնար մեզի», - ըսաւ Էստուկեանը։ 
Բագրատ Էստուկեանի խօսքով՝ տարուէ տարի այդ միջոցառումները Անգարայի, Պոլսոյ կեդրոնական հրապարակներէն կը տեղափոխուին ծայրամասեր։ 
Այդ կերպ իշխանութիւնները կը փորձեն հասարակութեան ուշադրութիւնը շեղել նման նիւթերէ։
Թուափսէի մէջ տեղի ունեցաւ հայկական մշակոյթի «Ոսկէ ծիրան» յոբելենական փառատօնը
Ռուսիոյ Թուափսէ քաղաքի Հոկտեմբերեան յեղափոխութեան հրապարակին վրայ տեղի ունեցաւ Ռուսիոյ հայերու միութեան եւ Թուափսէի շրջանի տեղական մասնաճիւղերուն կողմէ կազմակերպուած հայկական մշակոյթի «Ոսկէ ծիրան» 10-րդ փառատօնը։ 
Փառատօնի բացման արարողութեան մասնակցեցան շրջաններու եւ քաղաքային վարչակազմերու ղեկավարները, պատգամաւորական մարմնի ներկայացուցիչներ եւ հայկական կազմակերպութիւններու ղեկավարներ։
Փառատօնի բացման ընթացքին, Թուափսէի շրջանի ղեկավարի պաշտօնակատար Սերկէյ Սիտորենքօն նշեց, որ ուրախ են ողջունելու Հայկական մշակոյթի փառատօնի մասնակիցները՝ իրենց երկրին մէջ արդէն տասներորդ անգամ ըլլալով փառատօնը կազմակերպելու առթիւ:
«Մշակոյթը կը միաւորէ մարդիկը եւ առիթ կու տայ զիրար ճանչնալու: 
«Ոսկէ ծիրանը» դարձած է ոչ միայն տեղի բնակիչներուն տօնը, այլ նաեւ տօնական տարեշրջանին բազմաթիւ հիւրերու պայծառ իրադարձութիւն մը։ 
Մենք պիտի ամրապնդենք եւ շարունակենք այս աւանդոյթը»,- ըսաւ ան։
Այս տարի «Ոսկէ ծիրան» փառատօնը տեղի կ’ունենայ ոչ միայն իր յոբելեանին տակ. Քրասնոտարի երկրամասը կը նշէ իր կազմաւորման 85-ամեակը, իսկ Քրասնոտարի երկրամասին մէջ Ռուսիոյ հայերու միութեան տարածաշրջանային մասնաճիւղը 20 տարեկան է։
Փառատօնին ծրագիրը կը ներառէր վարպետաց դասեր, ազգային ուտեստներով հիւրասիրութիւն, ժողովրդական արուեստի եւ էսթրատային արուեստի տեղական եւ հրաւիրուած վարպետներու ելոյթներ: 
Փառատօնին հիւրերը դիտեցին ելոյթները պարողներուն, երգիչներուն եւ երաժիշտներուն, որոնց շարքին էր ջութակի վարպետ Սամուէլ Հայրապետեանը։
Թուափսէի բնակիչներն ու քաղաքին հիւրերը վայելեցին քանի մը հետաքրքրական ցուցահանդէսներ: Թուափսէի շրջանի Փլիախօ գիւղէն յատուկ կերպով բերուած էր Լեւոն եւ Վարդուհի Չամեաններու ընտանիքներուն անձնական թանգարանին ցուցահանդէսը: Նշենք, որ Լեւոն եւ Վարդուհի Չամեանները տարիներ շարունակ կը հաւաքէին հայկական հնագոյն իրեր։ 
Իսկ ազգային ուտեստներու տոնավաճառին ընթացքին տեղի ունեցաւ ծիրանի բուրաւէտ աղանդերի, հայկական խմորեղէնի եւ տաք աւազի վրայ եփած բնական սուրճի հիւրասիրութիւն։
Երեխաները մասնակցեցան ծիրանի կորիզէն սուլիչներ պատրաստելու վարպետաց դասերուն: 
Փառատօնին խոհարարական մրցանիշն էր ամէնէն երկար կաթայի պատրաստութիւնը։
ՀՀ կառավարութիւնը Արցախի մէջ բնակարանաշինութեան ծրագիրներու համար պիտի յատկացնէ 110 միլիառ դրամՀՀ կառավարութիւնը կ’առաջարկէ «Հայաստան» համահայկական հիմնադրամին միջոցներով Արցախի մէջ իրականացնել 110 միլիառ դրամի բնակարանաշինութեան եւ անհրաժեշտ ենթակառուցուածքներու կառուցման ծրագիրներ: 
Այս մասին յայտարարած է վարչապետ Նիկոլ Փաշինեանը Արցախի նախագահ Արայիկ Յարութիւնեանի եւ ՀՀ կառավարութեան պատասխանատու գերատեսչութիւններու ղեկավարներուն հետ հերթական խորհրդակցութեան ընթացքին։
«Քանի որ այս պահուն հիմնադրամի հաշիւներուն մէջ կայ վերջին դրամահաւաքի միջոցներէն գոյացած 58 միլիառ դրամ, ՀՀ կառավարութիւնն ալ կը տրամադրէ եւս 52 միլիառ դրամ, կ’ունենանք 110 միլիառ դրամագլուխ, որմով կը կարենանք իրականացնել այդ ծրագիրը»,- ըսած է վարչապետը։
Մարտ 26-ին շարունակուող խորհրդակցութեան շրջանակէն ներս պիտի քննարկուին երկրի անվտանգութեան ու պաշտպանութեան առնչուող հարցեր։
Հայաստան ժամանած է Լիբանանի Երիտասարդութեան եւ մարմնակրթութեան հայ նախարարուհին
Լիբանանի ժամանակաւոր կառավարութեան Երիտասարդութեան եւ մարմնակրթութեան նախարարուհի Վարդինէ Օհանեանը Երեւան ժամանած է: 
Լիբանանի մէջ Հայաստանի դեսպան Վահագն Աթաբէկեանը կ՚ուղեկցի նախարարուհի Օհանեանին:
Զուարթնոց օդակայանէն ներս Օհանեանին դիմաւորած է ՀՀ Մարմնակրթութեան փոխնախարար Կարէն Խալոյեանը եւ Հայաստանի մէջ Լիբանանի դեսպան Մայտա Տաղէրը: 
Հանդիպման ընթացքին Օհանեանը եւ Խալոյեանը քննարկած են երկու երկրներու մարմնակրթութեան ասպարէզին առնչուող նիւթեր:
Շեշտադրած են նաեւ երիտասարդներուն կեանքէն ներս մարմնակրթութեամբ զբաղելու, երկու երկրներուն մէջ ճատրակ խաղալու կարեւորութիւնը:
Լիբանանի ժամանակաւոր կառավարութեան Երիտասարդութեան եւ մարմնակրթութեան նախարարուհի Վարդինէ Օհանեանը մէկ շաբաթուան մէջ շարք մը հանդիպումներ պիտի ունենայ Երեւանի մէջ, պիտի հանդիպի Ամենայն հայոց կաթողիկոսին հետ ալ: 
Ապրիլ 24-ին Օհանեանը պիտի ներկայացնէ Լիբանանի Հանրապետութեան Նախագահ, զօրավար Միշէլ Աունը՝ Հայոց ցեղասպանութեան 106-րդ տարելիցի ոգեկոչման արարողութեան ընթացքին:
Սան Ֆրանսիսքոյի մէջ հակահայկական գործողութիւնները կանխելու համար՝ Հայ դատի յանձնախումբը սկսած է տեղեկատուական արշաւի
Սան Ֆրանսիսքոյի հակահայկական գործողութիւնները սկսան յուլիսին, երբ հայկական վարժարանին պատերուն վրայ սպառնալիք գրութիւններ յայտնուեցան։ 
Հեղինակները տակաւին կը փնտռուին։ 
«Առաջին յարձակումն ուղղուած էր մեր Գռուզեան-Զաքարեան-Վասպուրական վարժարանին վրայ։  
Տեսանք, որ դիմացի պատին վրայ ծայրէ ծայր գրուած են անկիրթ, հակահայկական, սպառնացող գրութիւններ»,- «Հայերն այսօրի» հետ զրոյցի ընթացքին պատմեց Ռոքսաննա Մաքասճեանը։
Դէպքին պատշաճ արձագանգ պէտք էր տալ։ 
Այդ նպատակաւ Սան Ֆրանսիսքոյի ծովածոցի շրջանի Հայ դատի գրասենեակը ժողով մը գումարեց, զգօնութեան կոչ ուղղեց ու տեղի իշխանութիւններուն յայտնեց դէպքերուն մասին։ 
«Վարժարանին վրայ յարձակումէն ետք դժբախտաբար տեղի ունեցաւ այն, ինչէն կը վախնայինք: 
Աւելի վնասակար յարձակում մը եղաւ։ 
Մեր Սուրբ Գրիգոր Լուսաւորիչ եկեղեցւոյ յարակից շէնքը, որ մեր մշակութային կեդրոնն է, հրկիզեցին։ 
Հակառակ անոր, որ շէնքին պատերը դեռ կայուն են, վստահ չենք, թէ ինչքան կը դիմանան, իսկ ներսի հատուածը գրեթէ անգործածելի է»,- ըսաւ ան:
Շէնքը 1900-ականներուն կառուցուած էր, ուր կը գտնուէր եկեղեցւոյ գրասենեակն ու կիրակնօրեայ վարժարանը։ 
Կը պահուէին հազուագիւտ գիրքեր, Հայ դատի յանձնախումբի փաստաթուղթերը, որոնք ամբողջութեամբ ոչնչացած են։ 
«Անոնք, որ այս ոճիրը գործեցին, շատ լաւ գիտէին՝ որու վրայ կը յարձակին, եւ յաջորդ օրը դարձեալ վարժարանին վրայ յարձակում տեղի ունեցաւ, մէկը զէնքով կրակած էր դպրոցին վրայ։  
Երթալով այս յարձակումները կը զարգանան ու աւելի վտանգաւոր կը դառնան»,- եզրափակեց Սան Ֆրանսիսքոյի հայ համայնքի ներկայացուցիչը։ 
Նմանօրինակ դէպքերը կանխելու եւ մեղաւորները պատժելու համար Հայ դատի յանձնախումբի ներկայացուցիչները սկսած են տեղեկատուական արշաւ, աշխուժացած են իրաւապահ մարմիններու, իշխանութիւններու եւ մամլոյ հետ կապերը։ 
Համայնքին մէջ դրամահաւաք սկսած են եկեղեցւոյ յարակից շէնքը վերականգնելու համար։
Աւստրալիոյ հայ դատի յանձնախումբը 50 հազարանոց հայ համայնքի անունով կոչ ուղղած է վարչապետին՝ ճանչնալու Հայոց ցեղասպանութիւնը
Աւստրալիոյ հայ դատի յանձնախումբը տեղի հայ համայնքի անունով, բաց նամակով մը, դիմած է վարչապետ Սքոթ Մորիսոնին եւ կոչ ուղղած է՝ ճանչնալու Օսմանեան կայսրութեան մէջ հայոց, ասորացւոց ու յունաց դէմ իրականացուած ցեղասպանութիւնը: 
«Արմէնփրէս»-ի հաղորդմամբ՝ յանձնախումբը յորդորած է վարչապետին հաւատարիմ մնալ դեռեւս 2011 թուին խորհրդարանէն ներս ունեցած իր ելոյթին, ուր ան յայտարարած էր, որ «Հայոց ցեղասպանութիւնը մարդկութեան դէմ իրականացուած ամենասարսափելի յանցագործութիւններէն մէկն է, եւ կարեւոր է, որ Աւստրալիան ճանչնայ զայն»։
Թէպէտ իբրեւ խորհրդարանական ան կողմ արտայայտուած էր Հայոց ցեղասպանութեան ճանաչման, այնուամենայնիւ, 2018 թուականին վարչապետի պաշտօնը զբաղեցնելէ ետք ան սկսած է հրաժարիլ «ցեղասպանութիւն» եզրոյթէն ինչ-ինչ արտաքին ճնշումներու պատճառաւ։
«Հիմա Ցեղասպանութեան ճանաչման ժամանակն է: 
Աւստրալիոյ մէջ Հայոց ցեղասպանութեան հարցին շուրջ փոփոխուող քաղաքական մթնոլորտը եւ Ցեղասպանութեան ճանաչման ուղղութեամբ միջազգայնօրէն տարուող դրական քայլերը կը ստիպեն մեզ հաւատալ, որ հիմա է ժամանակը»,- ըսուած է նամակին մէջ:
Յիշեցնելով, որ Ամերիկան եւս այս հարցին մէջ դրական տրամադրուած է՝ յանձնախումբի անդամներն ընդգծած են, որ հիմա է ճիշտ ժամանակն է մերժելու Թուրքիոյ սպառնալիքները։
«Աւստրալիոյ 50 հազարանոց հայկական համայնքի անունով մենք կոչ կ՚ուղղենք ձեզի՝ 1915 թուականի դէպքերը պաշտօնապէս կոչելու իր անունով՝ Ցեղասպանութիւն»,- յայտարարած են յանձնախումբի ներկայացուցիչները։
Աղբիւր՝ armenpress.am
Երուսաղէմի Հայոց պատրիարքութիւնն ու վարժարանները կը շարունակեն աշխատիլ
Երուսաղէմի հայոց պատրիարքարանի դիւանապետ Կորիւն վարդապետ Պաղտասարեանը Ֆէյսպուքեան իր էջին վրայ գրած է, որ այս օրերուն կանոնաւոր կերպով կատարուած են եկեղեցական բոլոր արարողութիւնները, կրթական հաստատութիւններէն ներս շարունակուած են դասընթացները: 
Պատրիարքութենէն ներս բոլոր գրասենեակները կը շարունակեն իրենց աշխատանքը:
«Վերջին օրերուն Երուսաղէմի եւ Սուրբ Երկրի մէջ ստեղծուած լարուածութեան հետեւանքով հայ համայնքը ոչ մէկ վնաս կրած է: 
Համայնքին մէջ չկան վիրաւորեալներ, զոհեր կամ տեղահանուածներ: 
Հայկական թաղամասին մէջ խուճապի կամ վախի մթնոլորտ չի տիրեր, միայն մտահոգութիւն կայ, որ պայմանաւորուած է շարունակուող լարուածութեամբ», - նշած է ան։ 
Երուսաղէմի Հայոց պատրիարքութիւնը կ’ակնկալէ, որ կողմերը բանակցութեան ճանապարհաւ արագ կը հասնին խնդրի հանգուցալուծման:
Հայ ժողովուրդը պէտք է միասնական ըլլայ. Ֆրանսայի «Աբովեան» վարժարանի տնօրէն
Ֆրանսայի «Աբովեան» վարժարանի տնօրէն Կարէն Խուրշուտեանը այն կարծիքին է, որ Հայաստանի մէջ տեղի ունեցող իրադարձութիւնները ծանր իրավիճակ ստեղծած են երկրէն ներս, ինչը յաղթահարելու համար ան մի քանի տարբերակ կ’առաջարկէ. 
«Մենք մէկ բան կրնանք ընել՝ հաւաքել բոլորիս ուժը մէկ կէտի վրայ։ Այդ կէտը դարեր շարունակ կը կոչուի հայրենիք, Հայաստան: 
Մեր համախմբուածութիւնը միակ լուծումն է նման մարտահրաւէրէ դուրս գալու համար: 
Հայրենիքի գլխուն կանգնած է դամոկլեան սուրը: 
Հաւատք, վստահութիւն, կամք, վճռականութիւն. այլ ճանապարհ չունինք, վերջ պէտք է տրուի ատելութեան համատարած մթնոլորտին», - ըսաւ Խուրշուտեանը: 
Ըստ վարժարանի տնօրէնին՝ ժողովուրդը պէտք է տարբեր ոլորտներու մէջ ներդրում ունենայ՝ գիտութեան, տնտեսութեան, մշակոյթի: 
Անոր խօսքով՝ կարեւորագոյն ներդրումն այս օրերուն հայ ժողովուրդին համախմբուածութիւնն է եւ ի շահ պետականութեան աշխատիլը: 
«Մենք պէտք է ունենանք մէկ ուղղութիւն՝ դէպի մեր պետականութիւն եւ հայրենիք, որ մեր անձեռակերտ տաճարն է, որ կարենանք զայն աւելի արժեւորուած եւ հզօր փոխանցել գալիք սերունդներուն», - ընդգծեց Խուրշուտեանը: 
Կարէն Խուրշուտեանը նշեց, որ, անկախ քաղաքական բոլոր դիրքորոշումներէն, հայ ժողովուրդը պարտաւոր է ըլլալ միասնական:
Վարչապետը տարբեր երկրներէ ցաւակցութիւններ կը ստանայ «Սուրմալու» առեւտուրի կեդրոնէն ներս տեղի ունեցած պայթումին առնչութեամբ
Ռուսիոյ նախագահ Վլատիմիր Փութինը ցաւակցական հեռագիր մը յղեց Հայաստանի վարչապետ Նիկոլ Փաշինեանին՝ «Սուրմալու» առեւտուրի կեդրոնէն ներս տեղի ունեցած պայթումին առնչութեամբ: 
«Յարգելի՛ Նիկոլ Վովայի, խորին ցաւակցութիւններս կը յայտնեմ Երեւանի առեւտուրի կեդրոնէն ներս տեղի ունեցած հրդեհին հետեւանքով զոհնուածներուն առնչութեամբ:
Կը խնդրեմ, որ զոհուածներու ընտանիքներուն փոխանցէք ամէնէն անկեղծ կարեկցանքի եւ զօրակցութեան խօսքերս, ինչպէս նաեւ շուտափոյթ ապաքինում կը մաղթեմ բոլոր տուժածներուն: 
Յարգանքով՝ Վլատիմիր Փութին»,- նշուած է հեռագրին մէջ:
Հայաստան-Թուրքիա յարաբերութեանց կարգաւորման գործընթացին մէջ Թուրքիոյ յատուկ ներկայացուցիչ Սերտար Քըլըչը իր կարգին ցաւակցութիւն յայտնեց տեղի ունեցած պայթումին հետեւանքով զոհուածներու հարազատներուն եւ շուտափոյթ ապաքինում մաղթեց վիրաւորներուն։
Վրաստանի, Կիպրոսի եւ Յունաստանի Արտաքին գործոց նախարարութիւնները եւս ցաւակցական ուղերձներ յղեցին պայթումին հետեւանքով զոհուածներու հարազատներուն եւ շուտափոյթ ապաքինում մաղթեցին բոլոր վիրաւորներուն։
Պայթումին հետեւանքով զոհուածներու եւ վիրաւորներու ընտանիքներուն ցաւակցութիւն յայտնած են նաեւ Հայաստանի մէջ Չինաստանի եւ Պուլկարիոյ դեսպանութիւնները։ 
Արցախի Հանրապետութեան նախագահ Արայիկ Յարութիւնեանը, իր կարգին, Արցախի ժողովուրդին անունէն ցաւակցութիւն յայտնեց տեղի ունեցած ողբերգական դէպքին առնչութեամբ:
«Այս ծանր պահուն հայ ժողովուրդը պէտք է զինուի տոկունութեամբ եւ զորակցութիւն ցուցաբերէ բոլոր տուժածներուն հանդէպ»,- իր ֆէյսպուքեան էջին վրայ գրած է Արայիկ Յարութիւնեանը:
Արցախի Հանրապետութեան պետական նախարար Արտակ Բեկլարեանը եւս իր ցաւակցութիւնն ու զօրակցութիւնը յայտնեց պայթումին հետեւանքով զոհուած անձանց հարազատներուն, իսկ վիրաւորներուն մաղթեց առողջութիւն եւ արագ ապաքինում:
«Թող Աստուծոյ հովանիին տակ բոլոր անյայտ կորսուածները ողջ-առողջ գտնուին եւ հայ ազգը զերծ մնայ նման ողբերգութիւններէ»,- իր ֆէյսպուքեան էջին վրայ գրած է Արցախի պետական նախարարը:
Հայազգի փրոֆեսորը պիտի ստեղծէ արեւային եւ լազերային առագաստներ
Հնարաւո՞ր է հաղորդակցիլ տիեզերքի հետ արեւուն միջոցաւ. այս հարցումին պատասխանը հայազգի փրոֆեսոր Արթուր Տաւոյեանը կը փորձէ գտնել իր գործընկերներուն հետ։ 
Կ'աշխատին՝ ստեղծելու արեւային առագաստներ։ 
Գաղափարը նախ դժուար կը թուէր, բայց հիմա արդէն յստակ քայլերով կը յառաջդիմեն։ 
Ծրագիրը հովանաւորած է Նասան. 
«Արեւուն ճառագայթները մենք, հարկաւ, չենք կրնար յստակ տեսնել, բայց արեւուն կենսուժը կրնայ ոչ միայն ջերմացնել, այլ նաեւ հրել կարգ մը առարկաներ։ 
Շատ ժամանակատար աշխատանք է, բայց մենք պէտք է ստեղծենք մեծ տարածք մը, ուր արեւուն կենսուժը կը հրէ այդ առագաստները ճշգրիտ ուղղութեամբ», - ըսաւ փրոֆեսորը։ 
Միւս ծրագիրը լազերային առագաստներու մասին է, կամ, ինչպէս իրենք կ’անուանեն՝ «Breakthrough Starshot»։ 
Կը նախատեսուի գործածել առագաստ մը, որու շնորհիւ ընդամէնը 20 տարի կը պահանջուի ամէնէն մօտ աստղային համակարգ՝ «Կենտօրոս ալֆայ» հասնելու համար.
«Իմ խումբս կ'աշխատի այդ տիեզերանաւուն գաղափարին վրայ։ 
Հիմա կ'աշխատինք լուծելու որոշ գիտարուեստական խնդիրներ, թէ ի՛նչ տեսք պէտք է ունենայ տիեզերանաւը, որպէսզի կարենայ դիմակայել այս բարձր հզօրութեամբ լազերային ճառագայթումն ու հաղորդակցութիւնը, եւ ինչպէս ան ազդանշաններ պիտի ուղղարկէ, երբ հասնի տիեզերք», - ըսաւ Տաւոյեանը։
Փրոֆեսորը կը պատմէ, որ ունին նաեւ հայկական բաժին մը, որուն նպատակն է հասկնալ, թէ ինչ նախագիծեր կան Հայաստանի մէջ, որոնց կրնան աջակցիլ։ 
Հիմա Ալիխանեանի անուան ազգային հիմնարկին հետ կ’իրականացնեն «Մաքուր սենեակ» նախագիծը։ 
Նպատակն է՝ օդին մէջ կարենալ կառավարել փոշիին պարունակութիւնը։ 
Արթուր Տաւոյեանը նաեւ կը ծրագրէ Հայաստան այցելել։ 
Իսկ մինչեւ այդ՝ հետաքրքրասէրները կրնան դիմել անոր, պատրաստ է աշխատիլ եւ լսել նոր գաղափարներ:
Մինսքի հայորդեաց դպրոցը արդէն 15 տարի է ի վեր հայ աշակերտներուն կ՚օգնէ հայ մնալ օտար երկրի մէջ15 տարի առաջ Պելառուսի հայ համայնքի շնորհիւ իր աշխատանքները սկսաւ Մինսքի հայորդեաց դպրոցը։ 
Այսպէս ազդարարուեցաւ սփիւռքի մէջ հայապահպանութեան եւս իւրօրինակ կեդրոնի մը հիմնումը։ 
Այսօր կիրակնօրեայ դպրոցէն ներս կը յաճախէ 64 աշակերտ, կը դասաւանդէ 7 ուսուցիչ։ 
Նունէ Խաչատուրեանը 1 տարի է, ինչ միացած է դպրոցին՝ որպէս պատմութեան ուսուցչուհի։
«Ունինք մէկ նախադպրոցական, 3 տարրական, 2 միջին եւ 1 աւագ խումբ։ 
Աշակերտները հիմնականին մէջ կ՚ուսումնասիրեն հայոց բանաւոր խօսքի զարգացում, հայոց լեզու, հայրենագիտութիւն, հայ ժողովուրդի պատմութիւն, ազգային երգ ու պար»,- կ’ըսե Նունէ Խաչատուրեանը։
Աշակերտները հաճոյքով կը մասնակցին դասերուն, իսկ ծանրաբեռնուածութենէն խուսափելու եւ կիրակի օրերը դպրոց յաճախելու շարժառիթը բարձր պահելու համար՝ ուսուցիչները դասերը կ՚իրականացնեն խաղերով եւ անակնկալներով։ 
Շարժապատկերներ կը դիտեն, կը քննարկեն, բանավէճի ակումբ ալ ունին։ 
Նունէ խաչատուրեանը կը վստահեցնէ՝ երեխաներուն անհատական մօտեցում կը ցուցաբերեն եւ մեծ պատրաստակամութեամբ կ՚օգնեն անոնց՝ մնալ հայ օտար երկրի մէջ։
«Ընդհանրապէս, դպրոցը եւ ուսուցումը, հայեցի դաստիարակութիւնը օտար երկրի մէջ մեծ նշանակութիւն ունի հայապահպանութեան գործին մէջ։ 
Չէ՞ որ այն աշակերտները, որոնք այսօր կը հանդիսանան որեւէ այլ երկրի հայկական դպրոցի սաներ, ունին առաքելութիւն։ 
Անոնք պէտք է գիտնան, ուսումնասիրեն, պահպանեն ու փոխանցեն յաջորդ սերունդներուն հայոց լեզուն եւ պատմութիւնը»,- կ’ըսե դպրոցի պատմութեան ուսուցչուհին։
Դպրոցէն ներս յաճախ կ՚իրականացուին բաց դասեր, «Նայիրի» երգ ու պարի համոյթով միշտ առաջինն են մրցոյթներուն մէջ, իսկ Հայոց բանակի օրը իւրայատուկ ձեւով կը նշեն, կը խօսին հայ հերոսներուն ու անոնց սխրանքներուն մասին։ 
Դպրոցի տնօրէն Գայիանէ Աղաճանեանը կ՚ըսէ՝ յատկապէս մի քանի ամիս առաջ՝ պատերազմի օրերուն, դպրոցի ներկայ ու նախկին աշակերտները յաճախ ուսուցիչներէն կը հետաքրքրուէին, թէ ի՛նչ կը կատարուի սահմանին վրայ եւ ի՛նչ օգնութեան կարիք կայ։
«Բոլոր տօներն ու առիթները, առհասարակ այն ամէնը, ինչ կը կատարուի Հայաստանի մէջ՝ լաւ ու վատ լուրերը, մենք անմիջապէս կը տեղափոխենք դպրոց։ 
Կիրակի օրերը այդ նիւթն է թէ՛ պատմութեան, թէ՛ լեզուի, թէ՛ երգի դասապահերուն։ 
Այսպէս ըսած՝ նիւթերը կը հունցուին»,- կ’ըսե Գայիանէ Աղաճանեանը։
Մինսքի հայորդեաց դպրոցի աշակերտներէն շատերը «Արի տուն» ծրագրի շրջանակէն ներս յաճախ եկած են Հայաստան։ 
Այնուամենայնիւ, տնօրէնը կը ցանկայ տեսնել ա՛լ աւելի սերտ համագործակցութիւն Հայաստանի հետ, որպէսզի աշակերտները հայրենիքի մէջ կարենան աշխուժօրէն մասնակցիլ տարբեր միջոցառումներու:
Յունիս 8-ին Ազրպէյճանի հսկողութեան տակ անցած տարածքէն ներս յայտնուած հայ զինծառայողը Ստեփանակերտ վերադարձած են
ՀՀ Պաշտպանութեան նախարարութիւնը յայտնած է, որ ՀՀ ԶՈՒ N զօրամասի պայմանագրային զինծառայող, շարքային Ա. Քաթանեանը յունիս 9-ի վաղ առաւօտեան վերադարձուած է հայկական կողմին եւ կը գտնուի Ստեփանակերտի մէջ: 
Յիշեցնենք, որ զինծառայողը գերեվարուած է յունիս 8-ի առաւօտեան։ 
Ան տեղուանքին մէջ ապակողմնորոշուած էր մառախուղի պատճառաւ եւ յայտնուած էր Ազրպէյճանի վերահսկողութեան տակ գտնուող տարածքէն ներս։
Աշխարհահռչակ յոյն երաժիշտ Եաննիի նուագախումբին հայ ջութակահար Սամուէլ Երուինեանը պատմած է Հայաստանի մէջ անցուցած տարիներուն մասինՍիրելի Երեւանն է յուշերուն մէջ։ 
Շատ կը կարօտնայ հայրենիքը, հայերը։ 
Ամերիկահայ տաղանդաւոր ջութակահար Սամուէլ Երուինեանը մանկութեան ու պատանեկութեան լաւագոյն տարիները թողած է Հայաստանի մէջ, իսկ 2002 թուին մեկնած է ԱՄՆ՝ մեծ նպատակներ հետապնդելու։
«Ամէն հայու համար ալ Հայաստանը թողելը դժուար է, բայց ինծի համար անիկա արդէն փոքր էր՝ երաժշտութեան, աշխատանքային կեանքի իմաստով։ 
Հայրենիքը լքելուս հիմնական պատճառը ատիկա էր, եւ ժամանակը ցոյց տուաւ, որ ես ճիշդ էի», - կ’ըսէ Սամուէլը։
Հարազատները դեռ մանկուց կը զգային Սամուէլի սէրը երաժշտութեան հանդէպ։ 
3 տարեկանին արդէն կ’երգէր, մի քանի տարի անց սկսաւ դաշնամուր ու ջութակ նուագել։
Ընդունուեցայ Սպենդիարեանի անուան երաժշտական դպրոց, բայց ջութակի բաժինը, ինչը տարօրինակ էր, որովհետեւ ջութակի գնահատականները պէտք է որ աւելի ցած ըլլան, քան դաշնամուրի պարագային։ Դեհ, ջութակը աւելի դժուար գործիք է։ 
Ինչեւէ, զիս ընդունեցան ջութակի բաժին այն պայմանով, որ ծնողքս համաձայնեցան՝ մէկ տարի երթայի ջութակի, ետքը տեղափոխուէի դաշնամուրի բաժին», - նշեց ջութակահարը։
Սամուէլ Երուինեանին համար ասիկա ճակատագրական պատահականութիւն էր, քանի որ այսպէս կանխորոշուեցաւ հանրաճանաչ երաժիշտին յետագայ ուղին։ 
Առաջին անգամ բռնեց ջութակն ու յաւերժ կապուեցաւ հնչիւններուն։
«Իմ բախտս բերաւ, որ ես ինկայ իմ առաջին ուսուցիչիս՝ Արմէն Մինասեանին մօտ, հանճարեղ անձնաւորութիւն մը, որուն երախտապարտ եմ։ 
Ես չտեղափոխուեցայ դաշնամուրի բաժին, ան մէջս մեծ սէր յառաջացուց ջութակի հանդէպ»,- պատմեց ան:
Իսկական երաժիշտ դառնալու համար պէտք է ապրիլ ու մտածել իբրեւ երաժիշտ, սիրել գործիքն ու այն հնչիւնները, որոնք մեծ ըսելիք ունին հանդիսատեսին։ 
Հենց այս մտքով դեռեւս 1993 թուականէն սփիւռքահայ երաժիշտը բարձրացած է համաշխարհային բեմեր ու գրաւած է շուրջ 52 երկրի հանդիսատեսին։ 
Հայաստանի մէջ եւս բազում համերգներ ունեցած է, որոնք մշտապէս ուղեկցուած են հայ հանդիսատեսին ջերմ ընդունելութեամբ ու լաւ տրամադրութեամբ։ 
Յատկապէս տպաւորիչ էր վերջինը՝ 2018 թուին։
«Իմ Երեւանի համերգս շատ լաւ անցաւ, թող անոնք բոլորը գիտնան, որ ես զիրենք շատ կը սիրեմ։ 
Այդ օրը անոնք ապացուցեցին, որ մենք դեռ կրնանք երաժշտութիւն լսել», - ըսաւ Սամուէլը։
Սամուէլ Երուինեանը տարիներ շարունակ կը համագործակցի աշխարհահռչակ յոյն երաժիշտ Եաննիի հետ։ 
Նուագախումբին վերջին համերգը եղած է Մեքսիքայի մէջ, դեռ շատ համերգներ ծրագրած են միասին։ 
Սահմանները բացուելուն պէս պիտի շարունակեն շրջագայութիւնները։ 
Իսկ մինչ այդ, ջութակահարը կը ստեղծագործէ սեփական արուեստանոցէն ներս, իր երաժշտութիւնը կը գրէ, չի մոռնար ամէն օր նուագելու սիրելի Պախի ստեղծագործութիւններէն։
«Ես կը շարունակեմ հմտանալ տան պայմաններուն մէջ, բայց երաժիշտը պէտք է դուրս գայ բեմ, որովհետեւ այդ վիճակը, հպումը հանդիսատեսին հետ, ձայները լրիւ այլ զգացողութիւն են։ 
Շատ կը կարօտնամ իմ հանդիսատեսս՝ առաջին հերթին, Երեւանի հանդիսատեսը», - ըսաւ ան։
Սամուէլ Երուինյանին կինը նոյնպէս երաժիշտ է, իսկ աւագ որդին կը նուագէ հարուածային գործիքներ։ 
Ընտանիքին մէջ կը պահպանեն հայկականը, տեղի հայերուն հետ ալ շատ մտերիմ են։ 
Կ’ըսէ՝ Հայաստանի մէջ չկայ վայր մը, որ չսիրէ ու չկարօտնայ, բայց ամենաշատը կարօտցած է մարդիկը։ 
Եթէ սահմանները բաց ըլլային, շատոնց կու գար հայրենիք։
Հայ ծանրորդ Արա Աղանեանը դարձաւ Եւրոպայի փոխախոյեան
Երեւանի մէջ ընթացող ծանրամարտի Եւրոպայի ախոյեանութեան ընթացքին, պայքարի մէջ մտան 96 քկ կշռող ծանրորդները: 
Այս մրցաշարքին, Հայաստանը կը ներկայացնէր նաեւ Արա Աղանեանը: 
Ծանրորդը պոկում վարժութեան մէջ նուաճեց փոքր պրոնզեայ շքանշան, հրում վարժութեան մէջ 199 քկ ծանրութեամբ՝ դարձաւ արծաթեայ շքանշանակիր, իսկ երկամարտի ընթացքին արձանագրեց 364 քկ արդիւնք ու դարձաւ Եւրոպայի փոխախոյեան:
«Ախոյեանութիւնը շատ լաւ էր: Քիչ մը զգացողութեան խնդիր կար: Ինքզինքս լաւ չզգացի հարթակին վրայ, բայց արդէն ամէն ինչ լաւ է»,- ըսաւ Աղանեանը: 
Արծաթեայ շքանշանակիրը շնորհաւորեց նոյն պայքարին մէջ Հայաստանի միւս ներկայացուցիչը՝ Դաւիթ Յովհանննիսեանը, եւ ընդգծեց. 
«Ինծի համար տարբերութիւն չկար՝ ե՛ս յաղթեցի կամ Դաւիթը: Ամէն ինչ շատ լաւ էր: 
Ճիշդ է, գոհ չեմ արդիւնքներէս, որովհետեւ աւելի ծանր բարձրացուցած եմ, նաեւ նախորդ Եւրոպայի ախոյեանութեան ընթացքին»,- նշեց ծանրորդը:
Արա Աղանեանը վստահեցուց, որ եկող տարի իր առաւելագոյնը պիտի ընէ: 
Հայ մարզիկը շնորհակալութիւն յայտնեց իր աջակիցներուն՝ նկատել տալով, որ Եւրոպայի որեւէ այլ ախոյեանութեան ժամանակ, այսօրուան պէս աջակցութիւն չէ եղած:
Ամերիկաբնակ հայ նկարիչը վաճառած է կտաւները եւ 33 հազար տոլար փոխանցած է «Հայաստան» համահայկական հիմնադրամինԿլանտէյլ քաղաքի մէջ բնակող հայ գեղանկարիչ Նիկոլ Աղապապեանը որոշած է հայրենիքին օգնել նկարելով։ 
Ան 12 կտաւ վաճառած է եւ հասոյթը՝ 33 հազար տոլարը, փոխանցած է «Հայաստան» համահայկական հիմնադրամին։
«Բոլոր նկարներս պատրաստ եմ տալ, միայն թէ բանով մը կարենամ օգտակար դառնալ իմ երկրիս։ 
Ցուցահանդէսը կազմակերպած ենք 4 օրուան մէջ, հրաւիրած էինք համահայկական հիմնադրամի ներկայացուցիչներուն», - «Հայերն այսօրի» հետ զրոյցի ընթացքին պատմած է նկարիչը։
Նիկոլ Աղապապեանը կը կարծէ, որ իր նախաձեռնութիւնը ազդակ կրնայ հանդիսանալ միւս նկարիչներուն, արուեստագէտներուն համար, որպէսզի հնարաւորինս կարենան աջակցիլ Հայաստանին եւ Արցախին։
«Պիտի երթանք սահման՝ մտքով, դրամով, ֆիզիքապէս։ 
Եթէ հիմա յաղթանակած դուրս գանք, յաղթանակած կ’ըլլանք ողջ տարածաշրջանին մէջ եւ մեզի հետ ուժի դիրքերէն այլեւս ոչ ոք կը համարձակի խօսելու», - ըսած է Աղապապեանը։
Գեղանկարիչը համոզուած է, որ իր նախաձեռնութիւնը պիտի շարունակուի։ 
Որոշած են յետագային կրկին ցուցահանդէսներ կազմակերպել եւ հասոյթը փոխանցել հիմնադրամին։
Իսրայէլահայերը կը պահանջեն դադրեցնել զէնքի վաճառքը Ազրպէյճանին
Արցախեան 2-րդ պատերազմէն 4 ամիս անց իսրայէլահայերը կը շարունակեն բողոքի ցոյցերը։ 
Այս անգամ ցոյցը իրականացուցած են իսրայէլեան «Էլպիթ սիսթեմզ» ընկերութեան դիմաց, որ կ՚արտադրէ զէնքեր ու կը վաճառէ Ազրպէյճանին։
«Երբ տեսանք, որ մի քանի օր առաջ դարձեալ զէնք կ՚ուզեն վաճառել 2 միլիառի, մենք ատկէ պարզ կը հասկնանք, որ Ազրպէյճանը պիտի չկանգնի։ 
Եթէ հիմա բոլոր հայերով չկանգնինք, չպայքարինք, ինծի կը թուի՝ շատ վատ պիտի ըլլայ», - ըսաւ Քրիստինէ Մովսէսեանը։
Քրիստինէ Մովսէսեանը կը կարծէ, որ պէտք չէ սպասել նոր պատերազմի եւ միայն այդժամ պահանջել դադրեցնել զէնքի վաճառքը Ազրպէյճանին։ 
Ան բոլոր սփիւռքահայերուն կոչ կ՚ուղղէ՝ միանալու իրենց արշաւին։
«Չսպասենք, որ գայ պատերազմը եւ ետքը բոլոր հայերս դուրս գանք։ 
Մենք հիմա, բոլոր սփիւռքի հայերը, պէտք է Իսրայէլի դեսպանատուներուն դիմաց երթանք դրօշներով: Լորան, որ Արցախի մէջ ինկաւ՝ ռումբը ու 7 մեթրանոց ծակ մը ըրաւ։  Այդ նկարներով դուրս գանք բոլոր հայերով ու փորձենք կանգնեցնել զէնքի վաճառքը», - ընգծեց Քրիստինէ Մովսէսեանը։
Իսրայէլի մէջ հայերուն կազմակերպած ցոյցին մասնակցած են նաեւ հրեաներ։ 
Քրիստինէ Մովսէսեանին խօսքով՝ բողոքի ցոյցերը պիտի շարունակեն այնքան ատեն, մինչեւ Իսրայէլը դադրեցնէ կամ պակսեցնէ զէնքի վաճառքը Ազրպէյճանին։
Փորթուկալի հայերը բողոքի ցոյց իրականացուցած են՝ յաջակցութիւն Արցախի
Փորթուկալի Լիզպոն քաղաքին մէջ հոկտեմբեր 5-ին իրականացուած է բողոքի ցոյց տեղւոյն հայ համայնքին մասնակցութեամբ։ 
Փորթուկալահայերը համախմբուած էին՝ բարձրաձայնելու Արցախի մէջ Ազրպէյճանի սանձազերծած պատերազմին մասին եւ գրաւելու տեղական մամլոյ ուշադրութիւնը։ 
Ցոյցի կազմակերպիչ, Լիզպոնի համալսարանէն ներս հայոց լեզուի եւ մշակոյթի դասախօս Լիա Խաչիկեանի խօսքով՝  օրը յատուկ ընտրած էին, քանի որ հոկտեմբեր 5-ը Փորթուկալի Հանրապետութեան հռչակման օրն է։
«Բոլորիս անունով կ’ուզեմ շնորհակալութիւն յայտնել այն ընտանիքներուն, որոնք Հայաստան են։ 
Այն մարդիկ, որոնք իրենց հարազատներուն կորսնցուցած են: Ձեր վիշտը նաեւ մեր վիշտն է, մենք բոլորս ձեզի հետ ենք։ 
Թէպէտ քիչ ենք, սակայն մեր ողջ նուիրումը, մտածմունքները ձեզի հետ են։ 
Կը փորձենք մեր կողմէն ամէն ինչ ընել, որպէսզի ողջ Փորթուկալի մէջ լսելի դարձնենք այն ամէնը, ինչ տեղի կ’ունենայ այսօր Հայաստանի եւ Արցախի մէջ։ 
Անիկա մեր պարտքն է»,- «Հայերն այսօրի» հետ զրոյցի ընթացքին նշեց ան։ 
Տեղի հայերուն կոչերուն միացած էր նաեւ Փորթուկալացի ճարտարագէտ Ռիքարտու Փարաշուն։
«Թուրքիան կը վարձէ սուրիացի ահաբեկիչներ՝ Արցախի մէջ խաղաղ բնակչութիւնն սպանելու համար։ 
Մենք այստեղ ենք, որպէսզի բոլորը գիտնան, որ ասիկա պէտք է դադրի։ 
Բաւակա՛ն է», - ըսած է Փորթուկալացի ցուցարարը։
Փորթուկալահայերուն միացած էին նաեւ այլ օտարերկրացիներ
Չեքիոյ հայերը դրամական աջակցութիւն տրամադրած են Արցախեան 44-օրեայ պատերազմին վիրաւորուած զինուորներուն
Վերջերս Հայաստան այցելած էր Հայ առաքելական եկեղեցւոյ Չեքիոյ հոգեւոր հովիւ Բարսեղ վարդապետ Փիլաւճեանը, ով պատերազմէն ետք Չեքիոյ հայութեան կատարած վերջին հանգանակութեան գումարը՝ 21.800 տոլարը, որ անհատներու միջոցաւ փոխանցուած էր Մայր Աթոռի Ընկերային ծառայութեան, նուիրաբերեց 44-օրեայ պատերազմին ընթացքին ծանր վիրաւորում ստացած զինուորներուն։ 
Հայր Սուրբը յայտնած է, որ ծխական խորհուրդի որոշմամբ որոշուած էր այդ գումարը անձամբ փոխանցել վիրաւորներուն, որպէսզի հաւաստի ըլլայ, որ օգնութիւնը տեղ հասած է:
Այդ գումարէն 500 տոլար փոխանցուած է Փրակայի «Տուր ինծի յոյս» կազմակերպութեան, որ կը զբաղէր հայ անդամահատուած զինուորներուն արհեստական անդամներ տրամադրելու ծրագրով։ 
Մնացեալ գումարը նուիրաբերուած է Հայաստանի Մասեացոտնի թեմին, Տաւուշի թեմին, Գուգարաց թեմին եւ «Հայրենիքի պաշտպան» վերականգնողական կեդրոնին։
Մասնաւորապէս՝ 30 զինուորներու տրուած է 500-ական տոլար, մնացեալ 5.000 տոլարը նուիրաբերուած է վերականգնողական կեդրոնին՝ 20  զինուորի յատկացնելով 125 հազար դրամի չափով գումար, իսկ մնացած 75 հազար դրամը տրուած է եւս մէկ զինուորի մը։
Նուիրաբերուած ամբողջ գումարին մասին ներկայացուած են տեղեկանքներ եւ այդ արխիւը եկեղեցւոյ մէջ է։ 
Զինուորներուն գումարին հետ մէկտեղ տրուած են նաեւ Աստուածաշունչ եւ փայտեայ խաչեր։
«Մեր զինուորները շնորհակալութեամբ ընդունեցան Չեքիոյ հայոց աջակցութիւնը, եւ ինծի զարմացուց անդամահատուած մեր եղբայրներուն ներքին ուժն ու ոգին, կեանք մտնելու եւ արարելու ցանկութիւնը», - ըսաւ  Բարսեղ վարդապետ Փիլաւճեանը։ 
Հայր Բարսեղը ըսած է, որ Մայր Աթոռէն ստացած են Վեհափառ Հայրապետի օրհնութեան եւ գնահատանքի խօսքը՝ Չեքիոյ հայութեան ցուցաբերած օգնութեան առթիւ։
Չեքիոյ հայերը ի պաշտպանութիւն Արցախի՝ ստորագրահաւաք իրականացուցած են եւ դիմած են Չեքիոյ խորհրդարանին
Ստորագրահաւաքներ, լուռ ցոյցեր եւ դրամահաւաքներ. Չեքիոյ հայկական համայնքը տարբեր միջոցներով կը բարձրաձայնէ Արցախի եւ Հայաստանի իրավիճակին մասին։ 
Չեքիոյ Հայ երիտասարդական միութեան ներկայացուցիչ Յակոբ Աւետիսեանը «Հայերն այսօրին» պատմած է, որ ի պաշտպանութիւն Արցախի՝ ստորագրահաւաք իրականացուցած են եւ դիմած են Չեքիոյ խորհրդարանին։ 
«Կազմակերպեցինք առցանց ստորագրահաւաք, զոր 3 օրուան մէջ հաւաքեց մօտ 3 հազար ստորագրութիւն։ 
Այնուհետեւ կազմակերպուեցաւ ստորագրահաւաք թուղթի վրայ, որպէսզի ուղարկուի չեքական խորհրդարան, որ անցնի քննարկման եւ մենք յոյս ունենանք, որ Չեքիան վերջապէս իր ձայնը, իր խօսքը կը յայտնէ առարկայականօրէն այն մասին, թէ ինչպիսի յարձակողականութեան կ’ենթարկուի Արցախի բնակչութիւնը եւ տեղւոյն հայ ժողովուրդը», - ըսաւ Աւետիսեանը։
Հայկական համայնքի ներկայացուցիչին խօսքով՝ Չեքիոյ մէջ դրական կ’արձագանգեն իրենց նախաձեռնութիւններուն եւ հիմնականին մէջ հակուած են հաւատալու հայերուն։ 
Ըստ անոր՝ եղած են նաեւ չեքիացիներ, որոնք գտնուած են Արցախի մէջ եւ այնտեղէն տեղեկութիւն տրամադրած են իրավիճակին մասին։
«Մենք ունինք բազմաթիւ նամակներ նոյնինքն չեքիացիներէ, որ անոնք պատրաստակամ են, ինչով որ կարենան, օգնելու մեզի։ 
Կան մարդիկ, որոնք անձամբ մասնակցած են Հայաստան ուղարկուող օգնութեան: Կան մարդիկ, որոնք դրամով ցանկացած են օգնել։ 
Հակառակ անոր, որ մենք ձեզմէ հեռու ենք, բայց բոլորը ձեր կողքին են եւ վստահ եմ, որ շատ-շատ մարդիկ պատրաստ են կանգնիլ հայերուն կողքին», - պատմեց Յակոբ Աւետիսեանը։ 
Չեքիոյ Հայ երիտասարդական միութեան ներկայացուցիչը յայտնեց, որ հիմա կ’աշխատին այն ուղղութեամբ, որ ճանչցուի Արցախը։
Եւրոպայի հայոց միութիւնը պիտի կեդրոնանայ Հայաստանի մէջ ներդրումներ ներգրաւելու վրայԵւրոպայի հայոց միութիւնը կը փոխէ ռազմավարութիւնը եւ կը կեդրոնանայ Հայաստանի մէջ ներդրումներ ներգրաւելու գործին վրայ։ 
Միութեան նախագահ եւ գործարար Արթուր Յովհանիսեանը կ'ընդգծէ՝ յառաջիկայ հինգ տարիներուն աւելի պիտի ընդլայնին համագործակցային ծրագիրները Եւրոպայի հայկական համայնքներու եւ Հայաստանի հետ։
«Պէտք է աւելի շատ գործարարութիւնը զարգացնենք, օգնենք գործարարութեան, օգնենք, որ Հայաստանի մէջ բացուին աշխատատեղեր: 
Շեշտադրումը պիտի դրուի այդ ոլորտներուն վրայ», - ըսաւ Արթուր Յովհաննիսեանը։
Յունիս 10-էն 25-ը Եւրոպայի հայոց միութեան պատուիրակութիւնը պիտի այցելէ Հայաստան եւ Արցախ։ 
Տեղւոյն վրայ պիտի քննարկուին գործարարութեան ծրագիրներ իրականացնելու հնարաւորութիւնները։
«Կ'աշխատինք մի քանի կազմակերպութիւններու, կառոյցներու հետ, որպէսզի կարենանք ներդրում կատարել հայրենիքի մէջ՝ ստեղծելով աշխատատեղեր, մարդոց հնարաւորութիւն տալ աշխատելու եւ իրենք իրենց գումարը աւելի շատ վաստակելու» ,- ըսաւ ԵՄՀ փոխնախագահ Արտակ Սերգոյեանը։
«Տարուայ վերջ պիտի ընտրուին 5-10 ծրագիրներ, որոնք աւելի լուրջ ծրագիրներ պիտի ըլլան եւ պիտի աջակցինք ֆինանսապէս, նաեւ մարդուժով, որպէսզի այդ ծրագիրները շունչ առնեն», - նշեց ԵՄՀ նախագահը։
Եւրոպայի հայոց միութիւնը կը դատապարտէ Ֆրանսայի մէջ Հայաստանի վարչապետի պաշտօնակատարի այցելութեան ընթացքին տեղի ունեցած ցոյցերը։ 
Այդ քայլը անոնք կ'որակաւորեն տգեղ երեւոյթ մը, շեշտելով՝ օտար երկրի մէջ պէտք չէ նման վերաբերմունք ցուցաբերել երկիր ներկայացնող պաշտօնեայի մը նկատմամբ։
Սփիւռքի մէջ ատիկա ընդունուած չէ։ 
Պէտք չէ շատ խառնուիլ Հայաստանի քաղաքական մթնոլորտին։ 
Սփիւռքը պէտք է միշտ ունենայ իր ծանր տեղը, հաւասարակշռող կողմ պէտք է ըլլայ Հայաստանի կուսակցութիւնններուն, իշխանութեան եւ սփիւռքին միջեւ», - ընգծեց Արթուր Յովհաննիսեանը։
«Անկախ երկրի մէջ լարուած քաղաքական վիճակէն, անկախ երկրի ղեկավարի կարգավիճակէն, թէ ո՛վ պիտի ըլլայ երկրի ղեկավարը, մենք իրաւունք չունինք դուրսը ցոյց տալու մեր ընտանեկան խնդիրները։ 
Պէտք չէ քարկոծել։ 
Եթէ ունինք խնդիր մը, եթէ կը զբաղինք քաղաքականութեամբ կամ որեւէ աշխոյժ հասարակական գործունէութեամբ, թող երթան Հայաստան։ 
Հայաստանի մէջ կրնաս քու կարծիքդ ազատ արտայայատել, քու միտքերդ արտայայտել։ 
Ես ատիկա կը համարեմ «փնթիութիւն»», - նշեց Արտակ Սերգոյեանը։
Սփիւռքի մէջ հիմա սպասողական վիճակ մը կը տիրէ։ 
Հայաստանի եւ սփիւռքի կառոյցներուն միջեւ յետագայ գործակցութիւնը աւելի պարզ պիտի դառնայ ընտրութիւններէն ետք: 
Մինչեւ այդ, կ'ընդգծեն՝ պէտք է ամուր պահել Հայաստան-Արցախ-սփիւռք կապը։
Աւստրալահայերը  քաղաքական, քարոզչական աշխոյժ աշխատանքներ կը տանին՝ ի նպաստ Արցախի ճանաչմանԱրդէն մէկ ամիս է՝ աշխարհասփիւռ հայութիւնը համախմբուած կը պայքարի՝ Արցախի ճանաչման հարցը առաջ տանելու եւ աշխարհին պատմելու ազրպէյճանաթրքական յարձակողականութեան մասին։ 
Աւստրալիոյ հայերուն յամառ աշխատանքը յաջող արդիւնքներ տուին։ 
Երկրին ամենամեծ՝ Նոր Հարաւային Ուելս նահանգը ճանչցաւ Արցախի ինքնորոշման իրաւունքը, Ռայտ քաղաքն ալ ընդունեցաւ բանաձեւ մը, որմով դատապարտեց Ազրպէյճանի եւ Թուրքիոյ գործողութիւնները։
«Կոչեր ուղղած ենք Աւստրալիոյ կառավարութեան, որ ճիշդ ձեւով արձագանգ տայ ստեղծուած իրավիճակին»,- «Հայերն այսօրի» հետ զրոյցի ընթացքին ըսաւ Աւստրալիոյ Հայ դատի յանձնախումբի գործադիր տնօրէն Հայկ Կայսերեանը։
Անցեալ շաբաթ Սիտնիի մէջ տեղի ունեցաւ մեծածաւալ ցոյց մը։ 
Կ’ակնկալուէր 500 մասնակիցի ներկայութիւն, սակայն հազարաւոր հայեր միացան ցոյցին։ 
«Կոչս մեր համայնքին միշտ եղած է այն, որ երբ երեկոյեան երթաս ու գլուխդ բարձին դնես, դուն քեզի հարցուր՝ արդեօք այդ օրը բաւականաչափ գործ ըրա՞ծ ես հայրենիքիդ համար։ 
Ասիկա է մեր մարտահրաւէրն այսօր, եւ պէտք  է շարունակենք այս ուղղութեամբ աշխատիլ։ 
Միասին մենք յաղթելու ենք»,- ըսաւ ան։
Մինչեւ հիմա Արցախին օգնելու համար Աւստրալիոյ եւ Նոր Զելանտայի հայ համայնքները հաւաքած են 2.7 միլիոն տոլար։
Աւստրալիոյ կառավարութիւնը ընդգծած է ժողովուրդներու ինքնորոշման իրաւունքի կարեւորութիւնը
Աւստրալիոյ Արտաքին գործոց նախարար Մերիս Փէյնը վերահաստատած է Աւստրալիոյ կառավարութեան աջակցութիւնը ԵԱՀԿ Մինսքի խումբի գործունէութեան, կարեւորած է «Ժողովուրդներու ինքնորոշման իրաւունքը»՝ զայն համարելով 3 հիմնական սկզբունքներէն մէկը՝ Արցախեան հակամարտութեան վերջնական լուծման հասնելու համար։ 
Այս մասին տեղեկացուցած է Աւստրալիոյ Հայ դատի յանձնախումբը։
Աւստրալիոյ Հայ դատի յանձնախումբի եւ աւստրալահայ համայնքի նամակին պատասխանելով՝ նախարար Փէյնը ողջունած է ռազմական գործողութիւններուն դադարեցումը եւ ընդգծած է, որ երկու կողմերն ալ պէտք է պահպանեն Հելսինքիի եզրափակիչ որոշումներուն դրոյթները՝ ուժ կամ սպառնալիք չկիրառել, պահպանել տարածքային ամբողջականութիւնը, ժողովուրդներու իրաւահաւասարութեան եւ ինքնորոշման իրաւունքը։ 
Աւստրալիոյ Հայ դատի յանձնախումբի գործադիր տնօրէն Հայկ Կայսերեանը նշած է. «Աւստրալահայ համայնքին համար կարեւոր է, որ ԵԱՀԿ Մինսքի խումբը համանախագահ 3 երկրներուն հետ գլխաւորէ Արցախի մէջ խաղաղութիւն հաստատելու բանակցութիւնները։ 
Խիստ կարեւոր է, որ Արցախի Հանրապետութեան հայերու ինքնորոշման իրաւունքը յարգուի։ 
Պէտք է սկսիլ ռազմական եւ քաղաքացիական բոլոր գերիներուն վերադարձով, որոնց Ազրպէյճանը կը շարունակէ պահել եւ խոշտանգել։ 
Ինչպէս նաեւ Արցախի մէջ ղեկավարող ազրպէյճանական ուժերը պէտք է փոխարինուին խաղաղապահ ուժերով, քանի դեռ դիտաւորեալ չէ վերացուած հայկական մշակութային եւ կրօնական բոլոր յուշարձանները»։
ՀՅԴ Բիւրոյի Հայ դատի կեդրոնական գրասենեակը նշած է, որ աւելի քան 3 հազար աւստրալացիներ ստորագրած են Աւստրալիոյ խորհրդարանին ուղղուած նամակը, որմով կոչ կ’ուղղեն՝ ճանչնալու Արցախի անկախութիւնը՝ զայն համարելով տարածաշրջանի բնիկ հայերու անվտանգութիւնը ապահովելու միակ միջոցը։ 
Աղբիւր՝ asbarez.com
Ազրպէյճանական զինուած ուժերը Վերին Շորժա գիւղի սահմանային հատուածը փորձած են չափագրական աշխատանքներ կատարել. ՊՆ
Պաշտպանութեան նախարարութիւնը յայտնած է, որ յունիս 7-ի առաւօտեան հայ-ազրպէյճանական սահմանագծի՝ Գեղարքունիքի մարզի Վերին Շորժա գիւղի սահմանային հատուածը ազրպէյճանական զինուած ուժերը հերթական անգամ փորձած են չափագրական աշխատանքներ կատարել։
ՊՆ փոխանցմամբ՝ աշխատանքներն անյապաղ դադրեցնելու եւ չափագրական սարքաւորումը հեռացնելու պահանջով հայկական ստորաժաբանումներն իրականացուցած են հակազդման գործողութիւններ, որմէ ետք աշխատանքները դադրած են, սարքաւորումը հեռացուած է սահմանի ազրպէյճանական հատուած։
Ռուսիոյ մէջ Ազրպէյճանի դեսպանատունը պահանջած է վերատպել պատմութեան դասագիրքը
Ռուսիոյ մէջ Ազրպէյճանի դեսպանատունը դիմումներ յղած է Ռուսիոյ Արտաքին գործոց եւ Կրթութեան նախարարութիւններուն՝ պատմութեան դասագիրքերէն մէկուն մէջ յայտնաբերուած «սխալի» մը կապակցութեամբ։ 
Ինչպէս հաղորդած է «Ազդակ» օրաթերթը՝ դեսպանութիւնը կը պահանջէ փոփոխութիւններ կատարել 9-րդ դասարանի «Ռուսիոյ պատմութիւն. 19-20-րդ դարու սկիզբ» դասագիրքի՝ Թուրքմենչայի համաձայնագրին վերաբերեալ հատուածին մէջ։ 
Լէաշչենքոյի, Վոլոպուեւի եւ Սիմոնովայի հեղինակած դասագիրքը, որուն մէջ տեղ գտած «սխալը» դեսպանութիւնը որակած է իբրեւ «լուրջ աղաւաղում», տպագրուած է 2020 թուին։ 
Դասագիրքին մէջ, մասնաւորապէս, նշուած է, որ համաձայն պայմանագրին՝ Արեւելեան Հայաստանը մտած է Ռուսիոյ կազմին մէջ: 
Նոյն թուականին լոյս տեսած 9-րդ դասարանի մէկ այլ դասագիրքի մէջ նշուած է, որ Արեւելեան Հայաստանին մաս կազմող Երեւանի եւ Նախիջեւանի խանութիւնները անցած են Ռուսիոյ վերահսկողութեան տակ:
Դեսպանութիւնը կը պահանջէ վերատպել դասագիրքը եւ նշել, որ «Արեւելեան Հայաստանը» աշխարհագրական անուն է:
Ասիկա Ազրպէյճանի կողմէ պատմութիւնը խեղաթիւրելու հերթական փորձն է, որուն մէջ իր մեծ դերը ունի նաեւ Ռուսիոյ մէջ այդ երկրի դեսպան Փոլատ Պիւլպիուլօղլին։
Աղբիւր՝ aztagdaily.com
Ազրպէյճանական կողմը վաղօրօք ձեռք բերուած բանակցութիւններուն չէ ներկայացած
Պաշտպանութեան նախարարութիւնը աւելի վաղ յայտնած է, որ մայիս 19-ին՝ ժամը 14։00-ին, պէտք է շարունակուէին ազրպէյճանական ԶՈՒ կողմէն հայ-ազրպէյճանական սահմանին վրայ իրականացուած սադրանքի հետեւանքով ստեղծուած իրադրութեան խաղաղ հանգուցալուծման շուրջ բանակցութիւնները։ 
Չնայած վաղօրօք ձեռք բերուած պայմանաւորուածութեան՝ ազրպէյճանական կողմը բանակցութիւններուն չէ ներկայացած։
Ազրպէյճանցիները կրակած են Սարուշէնի երկու բնակիչի ուղղութեամբ. ԱՀ ՆԳՆ
Ապրիլ 7-ին՝ առաւօտեան 09:40-ի սահմաններուն, Ազրպէյճանի կողմէ գրաւեալ Սարգիսաշէն գիւղի տարածքէն ազրպէյճանցիները կրակած են Սարուշէն գիւղի դաշտերուն վրայ գիւղատնտեսական աշխատանքներ կատարող Սարուշէն համայնքի բնակիչներ՝ 65-ամեայ Շիրին Ադամի Սարգիսեանի եւ 36-ամեայ Վիթալի Ալիոշայի Յարութիւնեանի ուղղութեամբ:
Ազրպէյճանական կողմը կիրառած է գնդացիր, որու հետեւանքով ջարդուած է Վ. Յարութիւնեանին պատկանող թրակթորի ձախ կողմի ապակին:
ԱՀ ՆԳ նախարարութեան ոստիկանութեան Ասկերանի շրջանային բաժնի հետաքննիչները Շ. Սարգիսեանէն եւ Վ. Յարութիւնեանէն բացատրութիւն առած են, լուսանկարած են տեղանքը եւ թրակթորը, պատրաստած են համապատասխան նիւթեր, կազմած են արձանագրութիւն՝ ՌԴ խաղաղապահ զօրակազմի հրամանատարութեան ներկայացնելու համար:
Շոշ-Սարուշէն-Կարմիր շուկայ ներպետական մայրուղիին վրայ տեղակայուած ոստիկանական յենակէտերուն վրայ ծառայութիւնը պիտի շարունակուի հզօրացած կարգով: 
Շուրջօրեայ դիտարկումներ կատարելու նպատակաւ, ըստ անհրաժեշտութեան, պիտի աւելցուին յենակէտերը:
Սուրբ Զատկի առթիւ ՀՀ վարչապետին շնորհաւորական ուղերձ յղած է Ն.Ս.Օ.Տ.Տ. Արամ Ա. Մեծի Տանն Կիլիկիոյ կաթողիկոսը
Վարչապետ Նիկոլ Փաշինեանին Յիսուս Քրիստոսի հրաշափառ Յարութեան՝ Սոգրբ Զատկի տօնին առթիւ շնորհաւորական ուղերձ հղած է Ն.Ս.Օ.Տ.Տ. Արամ Ա. Մեծի Տանն Կիլիկիոյ կաթողիկոսը: 
Ինչպէս «Արմէնփրէս»-ին տեղեկացուցին ՀՀ վարչապետի աշխատակազմի տեղեկատուութեան եւ հասարակայնութեան հետ կապերու վարչութենէն, ուղերձին մէջ ըսուած է.
«Սիրելի՛ պարոն Վարչապետ,
«Միշտ ձեզի հետ պիտի ըլլամ, մինչեւ աշխարհիս վախճանը» (Մատթէոս 28:
20): 
Այս խոստումը տուաւ Յարուցեալ Քրիստոս իր առաքելութիւնը շարունակելու կոչուած աշակերտներուն:
Յարուցեալ Քրիստոսի հաւատքով ու յոյսով շաղախուած, եկեղեցին մնաց կանգուն ու կենսունակ՝ ահաւոր ջարդերուն, հալածանքներուն ու քանդումներուն դիմաց: 
Այսպէս եղաւ նաեւ Քրիստոսի յարութեամբ հզօրացած եւ ժողովուրդին տագնապներուն հետ ինքզինք նոյնացուցած հայ եկեղեցին: 
Արդարեւ, իր հոգեմտաւոր ստեղծագործութեամբ ու ժողովրդանուէր ծառայութեամբ, հայ եկեղեցին յարուցեալ Քրիստոսի հրաշագործ ներկայութիւնը ապրեցուց մեր կեանքին մէջ:
Այսօր, բազմազան տագնապներով շրջապատուած մեր ժողովուրդի կեանքին մէջ մեր եկեղեցին, հաւատարիմ իր սրբազան առաքելութեան, կոչուած է Քրիստոսի յարութեան շունչով վերանորոգելու մեր կեանքը՝ աստուածաշնչական ճշմարտութիւններու ու արժէքներու կենսագործումը եւ ծառայութիւնը դարձնելով իր վկայութեան սեւեռակէտը:
Թող յարուցեալ Քրիստոս վանէ մեր հայրենիքի կեանքէն ամէն տեսակ չար ու չարիք, որպէսզի հայրենի մեր ժողովուրդը կարենայ միասնական ոգիով ու վերանորոգ հաւատքով ու կամքով փայլուն նոր էջ մը բանալ Հայաստանի պատմութեան մէջ:
Քրիստոս յարեաւ ի մեռելոց,
Օրհնեալ է յարութիւնն Քրիստոսի:
Հայրապետական օրհնութեամբ եւ հայրական ջերմ սիրով»:
Մեծի Տանն Կիլիկիոյ կաթողիկոսութիւնը զօրակցութիւն կը յայտնէ հայրենի ժողովուրդին՝ «Սուրմալու»-ի դէպքին առնչութեամբ
Մեծի Տանն Կիլիկիոյ կաթողիկոսութեան միաբան հայրերը հաւաքի մը ընթացքին իրենց ցաւն ու զօրակցութիւնը յայտնեցին հայրենի ժողովուրդին՝ օգոստոս 14-ին Երեւանի «Սուրմալու»  առեւտուրի կեդրոնէն ներս տեղի ունեցած պայթումէն տուժած զաւակներուն եւ իրենց աղօթքը վերառաքեցին առ Աստուած, որ լոյս խորաններու մէջ հանգչեցնէ զոհերուն հոգիները, շուտափոյթ ապաքինում պարգեւէ վիրաւորներուն եւ ուժ ու համբերութիւն տայ մեր հայրենակիցներուն։
«Այսօր՝ Երկուշաբթի, 15 օգոստոս 2022-ին, Մեծի Տանն Կիլիկիոյ Կաթողիկոսութեան վանաբնակ միաբան հայրերը հաւաք մը ունեցան Պիքֆայայի Սուրբ Աստուածածին վանքէն ներս, գլխաւորութեամբ Ն.Ս.Օ.Տ.Տ. Արամ Առաջին վեհափառ հայրապետին։
Նորին սուրբ օծութիւնը իր գոհունակութիւնը յայտնեց Սուրբ Աստուածածին վանքի ուխտի օրուան եւ Սուրբ Աստուածածնայ Վերափոխման տօնին նշման մեծ թիւով հաւատացեալներու մասնակցութեան։ 
Ապա, ան միաբան հայրերուն կարգ մը յիշեցումներ կատարեց եւ անոնց առաքելութեան ու յառաջիկայ գործունէութեան առնչուած իր հայրական ցուցմունքներն ու թելադրանքները փոխանցեց։
Հաւաքին ընթացքին յատուկ կերպով անդրադարձ կատարուեցաւ Երեւանի «Սուրմալու» առեւտրական կեդրոնէն ներս վերջերս պատահած պայթումին, որուն հետեւանքով զոհուեցան հայորդիներ, եղան անյայտ կորսուածներ եւ բազմաթիւ վիրաւորներ։ 
Միաբան հայրերը իրենց ցաւն ու զօրակցութիւնը յայտնեցին հայրենի մեր ժողովուրդի սիրելի զաւակներուն եւ իրենց աղօթքը վերառաքեցին առ Աստուած, որ լոյս խորաններու մէջ հանգչեցնէ զոհուածներուն հոգիները, շուտափոյթ ապաքինում պարգեւէ վիրաւորներուն եւ ոյժ ու համբերութիւն տայ մեր հայրենակիցներուն»,- ըսուած է հաղորդագրութեան մէջ։
ԿԸՅ-ը ամփոփեց ընտրութիւններուն նախնական արդիւնքները. ՔՊ-ը ստացած է 53.92, «Հայաստան» դաշինքը՝ 21.04, «Պատիւ ունիմ»-ը՝ 5.23 %
Կեդրոնական ընտրական յանձնաժողովը կազմեց եւ ստորագրեց ՀՀ արտահերթ խորհրդարանական ընտրութիւններուն նախնական արդիւնքներուն արձանագրութիւնը, ըստ որուն՝ «Քաղաքացիական պայմանագիր» կուսակցութիւնը ստացած է ընտրողներուն 53.92 տոկոս ձայները, «Հայաստան» դաշինքը՝ 21.04 տոկոսը, իսկ «Պատիւ ունիմ» դաշինքը՝ 5.23 տոկոսը:
Տիգրան Մուկուչեանը ներկայացուց ԱԺ ընտրութիւններուն քուէարկութեան նախնական արդիւնքներուն մասին կազմուած արձանագրութիւնը:
«ԿԸՅ-ը կ'արձանագրէ՝ ընտրողներուն ցուցակին վրայ ընդգրկուած ընդհանուր թիւը՝ 2 միլիոն 591 հազար 316, քուէարկութեան օրը ընտրական տեղամասին մէջ կազմուած ընտրողներուն լրացուցիչ ցուցակին վրայ ընտրողներուն ընդհանուր թիւը՝ 1067, շրջիկ արկղով քուէարկող ընտրողներուն լրացուցիչ ցուցակին վրայ ընտրողներուն ընդհանուր թիւը՝ 2451, ելեկտրոնային եղանակով քուէարկութեան մասնակցած ընտրողներուն թիւը՝ 500, ընտրողներուն ընդհանուր թիւը՝ 2 միլիոն 595 հազար 334: 
Քուէարկութեան մասնակիցներուն ընդհանուր թիւը՝ 1 միլիոն 282 հազար 411 կամ 49.4 տոկոս: 
Անվաւեր քուէաթերթիկներուն թիւը 4.682 է»,- ըսաւ Մուկուչեանը:
Հայաստան-Սուրիա բարեկամական խումբի նախագահը նպատակ ունի զարգացնել Հայաստանի հետ գործակցութիւնը
Սուրիոյ խորհրդարանի անդամ Լուսի Իսկէնեանը 2020-ին ընտրուած է խորհրդարանին մէջ Հայաստան-Սուրիա յանձնաժողովի նախագահ եւ իր աշխատակիցներուն հետ կը ծրագրէ զարգացնել Հայաստան-Սուրիա յարաբերութիւնները՝ յատկապէս կրթական եւ տնտեսական բնագաւառներէն ներս։ 
Այդ մասին ան պատմած է «Լուրերու» հետ զրոյցի ընթացքին։ 
«Շատ մեծ ցանկութիւն կայ, որ Հայաստանի մէջ սուրիացի աշակերտները կարենան կրթաթոշակ ստանալ: 
Խօսեցանք դեսպանին հետ այս մասին եւ պատասխանը կը սպասենք», - ըսած է Իսկէնեանը։ 
Հայ երեսփոխանը այս ծրագրին օգտակարութիւնը նաեւ այլ դիտանկիւնէն ալ կը տեսնէ։ 
Ըստ անոր՝ այսպիսով սուրիացի աշակերտները պիտի գան Հայաստան եւ պիտի ծանօթանան երկրին, պիտի գիտնան հայոց պատմութիւնը եւ այդ գիտելիքը պիտի փոխանցեն միւսներուն։ 
Հայ երեսփոխանին նպատակն է՝ արաբական աշխարհին մէջ ճանաչելի դարձնել հայոց պատմութիւնը եւ հայ մշակոյթը։
«Այս նպատակաւ Սուրիոյ առեւտրական գրասենեակը ցանկութիւն յայտնած է յարաբերութիւններ մշակել եւ գործակցութեան ուղիներ փնտռել Հայաստանի համապատասխան մարմիններուն հետ», - նշած է ան։ 
Երեսփոխանը յոյս ունի, որ յառաջիկային Սուրիոյ ընդհանուր վիճակը պիտի բարելաւուի։ 
Անոր կարծիքով՝ ներկայիս ակնյայտ նշաններ կան լաւ ապագայի մը համար։
Ըստ Լուսի Իսկէնեանի՝ սուրիահայերը առաջին իրաւունքը ունին օգտուելու այս նոր վիճակէն, քանի որ շատ ջանք գործադրած են Սուրիոյ համար, եւ եկած է պտուղները քաղելու ժամանակը։ 
Երեսփոխանի խօսքով՝ սուրիահայութեան համար Սուրիոյ իրավիճակի բարեփոխումը նոյնքան կարեւոր է, որքան Հայաստանի վիճակի բարելաւումը:
«Ախոյեանութիւնը շատ լաւ կ’ընթանայ: Ուրախ եմ, որ Հայաստանի մէջ եմ». Պելճիքացի ծանրամարտիկ
«Հայերն Այսօր»-ը զրուցած է Ծանրամարտի Եւրոպայի ախոյեանութեան մասնակից պելճիքացի ծանրամարտիկ Նինա Սթերեքսի հետ:
Հաճիք պատմեցէ՛ք մրցումներուն վերաբերեալ ձեր զգացումներուն եւ տպաւորութիւններուն մասին։
Իմ նախապատրաստութիւնը շատ վատ էր։ 
Անցեալ տարուան դեկտեմբերին շատ լաւ արդիւնքներ արձանագրեցի: Մրցաշարքը շատ լաւ կազմակերպուած էր, իսկ մրցակցութիւնը իսկապէս շատ թէժ էր: 
Ատկէ ետք, ես երկու շաբաթ դադար ունէի, իսկ յունուարին վերսկսայ պատրաստուիլ եւ ունեցայ բազմաթիւ վնասուածքներ: Վնասեցի մէջքս, որ իսկապէս վատ էր, եւ մօտաւորապէս մէկ ամիս ես չկրցայ ծանրութիւն բարձրացնել:  
Այնպէս որ, մէջքիս վնասուածքը տակաւին կայ։  
90 տոկոսվ ապաքինուած եմ, սակայն տակաւին ամբողջութեամբ չեմ լաւացած: 
Վնասած եմ նաեւ դաստակս, որ մինչեւ հիմա կը ցաւի: 
Այդ պատճառաւ ալ եկայ այս մրցումներուն, որպէսզի պարզապէս փորձեմ զուարճանալ եւ շատ չմտածել արդիւնքներուս մասին՝ լաւ իմանալով, որ լիովին պատրաստ չեմ:  
Այդ է պատճառը, որ այս անգամ աւելի քիչ բարձրացրուցի, քան անցեալ տարի: 
Բայց եւ այնպէս, ես ուղղակի ուրախ եմ, որ հիմա արդէն կրնամ ծանրութիւն բարձրացնել, որովհետեւ մի քանի շաբաթ առաջ մէջքիս պատճառաւ չէի յաջողեր:  
Այնպէս որ, ես իսկապէս ուրախ եմ: 
Շատ զուարճալի էր: Իսկապէս շատ ուրախ եմ շքանշաններուս համար, քանի որ անցեալ տարի ես վաստակեցի պրոնզէ շքանշան մը, եւ պէտք է ըսել, որ նոր քաշային դասակարգին մէջ առաջին անգամ ըլլալով է, որ կը մասնակցիմ: Ուստի նոյնպէս դժուար էր յարմարիը:  
Ընդհանուր առմամբ՝ ես շատ ուրախ եմ:
Եւ ինչպէ՞ս կը դիմանաք նման մեծ բեմի վրայ հանդէս գալու ճնշման: Նկատի ունեմ Եւրոպայի ախոյեանութիւնը:
Այդ փաստը իրապէս ինծի կ’օգնէ կեդրոնանալու անձիս վրայ, որովհետեւ երբեք չէք գիտեր, թէ ուրիշները ի՛նչ կ’ընեն: 
Անոնք երբեմն յաւելեալ 10 քկ կը բարձրացնեն, երբեմն ալ բոլորովին կը ձախողին։ 
Երբեք չէք կրնար իմանալ, թէ ի՛նչ պիտի ընեն։  
Հետեւաբար, դուք կրնաք կեդրոնանալ միայն ձեր անձին վրայ եւ փորձել բարձրացնել որքան որ կրնաք, եւ ապա պարզապէս տեսնել ձեր արդիւնքը: 
Ես այդպէս կը մօտենամ խնդրին՝ տրուած ըլլալով, որ ուրիշներուն ըրածը չէք կրնար վերահսկել, բայց ձերը կրնաք:  
Այնպէս որ, այդ ձեւը կ’աշխատի իմ պարագայիս:
Մրցումներէն առաջ պատրաստուելու յատուկ ձեւեր ունի՞ք:
Իրականութեան մէջ՝ ոչ:  
Ես կը փորձեմ շատ չմտածել իմ մրցակցութեանս մասին։  
Կը փորձեմ որոշ տեսանիւթեր դիտել եւ շեղել անձս, սակայն իւրաքանչիւր մրցումի ատեն ամէն ինչ տարբեր կ’ըլլայ, ուստի պէտք է յարմարիլ, երբ բան մը կը փոխուի:  
Հետեւաբար, այո, անիկա անդադար կը փոխուի: 
Իրականութեան մէջ՝ ես յատուկ արարողակարգ մը չունիմ:
Առաջին անգամ ըլլալո՞վ կը գտնուիք Հայաստանի մէջ:
Այո, այո.
Ժամանակ ունեցա՞ք Հայաստանի տեսարժան վայրերը այցելելու:
Տակաւին ժամանակ չունեցայ տեղ երթալու եւ բաներ տեսնելու։ 
Այս գիշեր մենք կը վերադառնանք մեր երկիր, այնպէս որ՝ երեկոյեան որոշ ժամանակ կ’ունենանք:  
Բայց այստեղ շատ հաւնեցայ: 
Մարդիկ շատ ընկերասէր են։ 
Անգլերէն խօսող մարդիկ նոյնպէս շատ են, ինչ որ շատ օգտակար է մեզի համար: 
Սնունդը իսկապէս շատ լաւ է։ 
Այդ ալ կարեւոր է: 
Մրցակցութիւնը նոյնպէս շատ լաւ է։ 
Մրցասրահը շատ գեղեցիկ է եւ ունի նաեւ շատ լաւ մարզասրահ։ 
Այնպէս որ՝ շատ հաւնեցայ այստեղ:
Երուսաղէմի Հայոց պատրիարքարանի դիւանապետը որոշած է սփիւռքահայերու հետ գալ եւ գրանցուիլ Արցախի մէջԵրուսաղէմի Հայոց պատրիարքարանի դիւանապետ տէր Կորիւն վարդապետ Պաղտասարեանը որոշած է գալ եւ գրանցուիլ Արցախի մէջ։ 
Գաղափարին միացած են մի քանի սփիւռքահայեր։
«Այս քայլով մի քանի ուղերձ կրնանք տալ մարդոց. առաջինը հոգեբանական մեծ աջակցութիւնն է Արցախի մեր բնակչութեան, որ մենք իրենց կողքին ենք եւ Արցախի ապագան կը տեսնենք իրենց հետ՝ ապահով, պաշտպանուած եւ հայաբնակ», - «Հայերն այսօրի» հետ զրոյցի ընթացքին ըսաւ Տէր Կորիւնը։
Պատերազմի օրերուն Երուսաղէմի հայ համայնքը գումար ուղարկած է «Հայաստան» համահայկական հիմնադրամին, նաեւ իրականացուցած են «Մէկ ընտանիք, մէկ վիրակապ» խորագրով ծրագիր մը, որու շրջանակէն ներս իսրայէլեան արտադրութեան վիրակապեր ուղարկած են առաջնագիծ։ 
Հիմա մի քանի փուլով դրամահաւաք կ’իրականացնեն։
«Հանգանակուած գումարով պէտք է հիւանդակառքեր գնէինք եւ ուղարկէինք Արցախ։ 
Երբ պատերազմը աւարտեցաւ, մեզի յայտնեցին, որ հիւանդակառքերու կարիք չկայ։ 
Երուսաղէմի միացեալ յանձնախումբի նիստ գումարեցինք եւ որոշեցինք հաւաքուած գումարը ուղարկել Արցախ», - ըսաւ Տէր Կորիւնը։
Փետրուարին պիտի սկսի 4-րդ փուլի դրամահաւաքը եւ այդ գումարով Արցախի մէջ ծրագիր մը պիտի ֆինանսաւորեն, որու շրջանակէն ներս պիտի վերակառուցեն կամ հիմնովին կառուցեն որեւէ կրթարան։
ԱՊՀ դիտորդները չեն արձանագրած այնպիսի խախտումներ, որոնք  կրնան ազդել ընտրութիւններուն արդիւնքներուն վրայ
ԱՊՀ դիտորդական առաքելութիւնը արձանագրած է, որ ՀՀ արտահերթ խորհրդարանական ընտրութիւններուն չեն եղած այնպիսի խախտումներ, որոնք  կրնան ազդեցութիւն ունենալ ընտրութիւններուն արդիւնքներուն վրայ:
Դիտորդական առաքելութեան ղեկավար Իլհոմ Նեմատովը յիշեցուց, որ դիտորդական առաքելութեան կազմէն ներս եղած է 96 անձ: 
Ան վստահեցուց, որ կազմէն ներս եղած  են  փորձառու անձինք, երեսփոխաններ, ներկայացուցիչներ՝ Պելառուսէն, Ղազախստանէն, Ղրղզստանէն, Մոլտաւիայէն, Ռուսիայէն, Տաճկաստանէն, Ուզպէքստանէն, ինչպէս նաեւ  ԱՊՀ միջխորհրդարանական վեհաժողովէն, ՀԱՊԿ միջխորհրդարանական վեհաժողովէն,  ռուս-պելառուսական միութենէն: 
Դիտորդները եղած են 700 ընտրատեղամասերու մէջ:
Նեմատովի գնահատմամբ՝ ընտրութիւնները սկսած են առանց իրարանցումի, աղմուկի, ընտրատեղամասերը բացուած են ժամանակին՝ 08:00-ին: 
Դիտորդները միասին պատրաստած են վերջնական փաստաթուղթ մը՝ արդիւնքներուն վերաբերեալ:
«Ընտրութիւններուն գործընթացը անցած է Ընտրական օրէնքի պահանջներուն համապատասխան: 
Դիտորդները չեն արձանագրած այնպիսի խախտումներ, որոնք  կրնան ազդել ընտրութիւններուն արդիւնքներուն վրայ»,- ըսաւ Նեմատովը:
Ան նշեց նաեւ գործընթացին բարձր կազմակերպչական մակարդակին մասին: 
Նեմատովի խօսքով՝ ընտրութիւնները կազմակերպուած եւ տեղի ունեցած են ՀՀ Սահմանադրութեան ու Ընտրական օրէնսգրքի պահանջներուն համապատասխան:
Առաքելութեան ղեկավարը ամէնէն կարեւորը համարեց այն, որ ընտրութիւններուն մասնակցած է 25 քաղաքական ուժ: 
Ըստ անոր՝ ատիկա Հայաստանի ընտրողներուն ընտրութեան հնարաւորութիւն կու տայ:
Դիտորդներու խօսքով՝ թերացումներ եղած են, սակայն ատոնք համակարգային բնոյթ չեն կրած:
Ֆրանսայի մէջ ծեծկռտուքի ժամանակ մուրճով հարուած ստացած հայ ցուցարարին վիճակը ծանր է․ կայ մօտ 10 վիրաւորՖրանսայի մէջ հայերուն վրայ թուրքերուն յարձակումն անսպասելի եղած է ցոյցի մասնակիցներուն համար։ 
Բողոքի ցոյցը իրականացուած էր ի պաշտպանութիւն Արցախի, մասնակցած է մօտ 300 հայ։ 
«Մենք Լիոնի ճանապարհը փակած էինք, իսկ դէպի Վալանս գացող ճանապարհն ալ մեր ընկերները փակած էին, խաղաղ ցոյց մըն էր, ոչ մէկ յարձակողականութիւն կար։ 
Մենք ալ, որ կը պոռայինք՝ «Էրտողան թերորիստ», անոնք ալ երեւի գազազեցան, եկան», - «Հայերն այսօրին» պատմած են ծեծկռտուքի ականատեսները։ 
Անոնց խօսքով՝ յարձակող անձինք ճիշդ այն մայրուղիին խցանման մէջ յայտնուած էին, զոր իրենք փակած էին։ 
Մուրճով հարուածած են իրենց կողքը կանգնած ընկերոջը, որուն առաջին օգնութիւն ցուցաբերած են։ 
«Մարդիկ կային, որոնք հարուածներէն ուսը կոտրուած էր կամ վնասուած էր, մէկուն ալ՝ ձեռքը։ 
Մեզի հետ կիներ ալ կային, երիտասարդ աղջիկներ ալ, անոնցմէ ալ կային վիրաւորներ։ 
Դէպքէն ետք մի քանի հիւանդակառք եկաւ, որ վիրաւորները տանէր», - պատմած է ցոյցի մասնակիցը։
Ծեծկռտուքին հետեւանքով մօտ 10 հայ վիրաւորուած է։ 
Ըստ ականատեսներուն՝ մուրճով գլուխէն հարուած ստացած քաղաքացին տեղափոխուած է Լիոնի հիւանդանոց, իսկ վիրաւորներէն շատերը տեղւոյն վրայ ստացած են առաջին բժշկական օգնութիւնը․ «Ըսին, որ մեր ընկերոջ գանգոսկրը վնասուած է։ 
Հիմա ծանր է վիճակը»։
Անոնց խօսքով՝ ծեծկռտուքէն մօտ 10 րոպէ ետք դէպքի վայր ժամանած են ոստիկանները եւ կանխած են միջադէպին շարունակութիւնը։
Էրպիլի մէջ ՀՀ գլխաւոր հիւպատոսութիւնը սկսած է իր աշխատանքը
Էրպիլի մէջ ՀՀ գլխաւոր հիւպատոսութիւնը կը տեղեկացնէ, որ մարտ 1-էն Էրպիլի մէջ ՀՀ գլխաւոր հիւպատոսութիւնը սկսած է իր աշխատանքը, եւ հետեւաբար, ՀՀ մուտքի արտօնագիրներու (վիզաներու) դիմումներ Պաղտատի մէջ ՀՀ դեսպանութիւնն Իրաքեան Քրտաստանէն այլեւս պիտի չընդունի։
Արտօնագիրներու դիմումներն Իրաքեան Քրտաստանէն այսուհետեւ պիտի ընդունի միայն Էրպիլի մէջ ՀՀ գլխաւոր հիւպատոսութիւնը, հեռաձայն՝            0751 927 9793:
ՀՀ գլխաւոր հիւպատոսութեան բացման հանդիսաւոր արարողութիւնը Էրպիլի մէջ տեղի ունեցած էր փետրուարի վերջին:
«Կիլիկիա» պարախումբը մեծ անհամբերութեամբ կը սպասէ հայաստանեան համերգին
Հայկական պարը սովորելը դժվար է օտարերկրացիների համար, բայց Կիլիկիա պարախմբի ջանքերով Ռուսաստանում ոչ միայն հայերը հնարավորություն ունեն այն սովորելու, այլ նաև օտարազգիները։
Փոխվարչապետը տեսաժողովի մը մասնակցած է սփիւռքի շարք մը ներկայացուցիչներու հետ
Մարտ 25-ին ՀՀ փոխվարչապետ Տիգրան Աւինեանը մասնակցած է սփիւռքի մէջ գործող ԱՄՆ-ի եւ Քանատայի «Հայ-հիւսիսամերիկեան բժշկական համայնքներու» ներկայացուցիչներուն նախաձեռնած առցանց տեսաժողովին:
Տեսաժողովի ընթացքին փոխվարչապետը հանդէս եկած է ողջոյնի խօսքով. «Կ’ողջունենք բոլորը այս առցանց քննարկման հարթակին վրայ: 
Մենք բարձր կը գնահատենք հայրենիքին ուղղուող սփիւռքի մեր հայրենակիցներուն աջակցութիւնը: 
Դժուար օրերուն սփիւռքը հայրենիքին կողքին է, եւ Արցախի նկատմամբ Ազրպէյճանի սանձազերծած պատերազմը բացառութիւն չէր: 
Այդ օրերուն սփիւռքի թէ՛ նիւթական, թէ՛ հոգեբանական աջակցութիւնը կարեւոր նշանակութիւն ունեցաւ մեզի համար, ինչին համար կը ցանկամ շնորհակալութիւն յայտնել իւրաքանչիւրիդ:
Կը կարեւորենք սփիւռքի մեր հայրենակիցներուն հետ մշտական խորհրդակցութիւնները, որոնց ընթացքին հնարաւորութիւն ունինք ոչ միայն ծանօթանալու միմեանց կարծիքներուն ու տեսակէտներուն, այլեւ փոխանակուելու անհրաժեշտ տեղեկատուութեամբ: 
Մենք բաց ենք առաջարկներու եւ անշահախնդրօրէն հետաքրքրուած ենք, որ փոխհամաձայնութեան մթնոլորտէ ներս՝ մեր հայրենիքին առջեւ ծառացած տարբեր խնդիրներուն լուծումները միասին գտնենք:
Այսօրուան մեր քննարկումը կը վերաբերի բարեգործական բեռները ներածելու հարցին: 
Գիտենք, որ այս ոլորտէն ներս շարք մը թիւրըմբռնումներ կան սփիւռքի մեր հայրենակիցներուն մօտ՝ բեռները ներածելու կանոնակարգերուն վերաբերեալ, որ, կը կարծենք, հիմնականին մէջ տեղեկատուութեան պակասէն կը յառաջանայ:
Այս ուղղութեամբ յստակ քայլեր կը ձեռնարկուին: 
Յատկապէս պատերազմի շրջանին կառավարութիւնը հնարաւորինս պարզեցումներ մտցուց ընթացակարգերուն մէջ՝ աւելորդ քաշքշուքներէ խուսափելու համար: 
Նաեւ, յունուարին բոլոր ՀՀ դեսպանութիւնները օտար երկրներու մէջ ստացած են մանրամասն տեղեկատուութիւն եւ ուղեցոյց, թէ ի՛նչ քայլեր պէտք է առնել՝ բարդութիւններէ խուսափելու համար: 
Տրամադրած ենք նաեւ մարդասիրական վարչութեան աշխատակիցներուն կապի տուեալները, որոնց միջոցաւ ծրագիր իրականացնողը նախօրօք կրնայ տեղեկանալ անհրաժեշտ քայլերուն մասին: 
Ինչպէս նաեւ, արդէն այսօր ՀՀ կառավարութեան էջին վրայ տեղադրուած է եւ յետագային արդէն մեր դեսպանութիւններու ընկերային ցանցերու էջերով պիտի տարածուի կարճ տեսանիւթ մը ընթացակարգերուն մասին: 
Այսպիսով՝ մենք աշխատանքներ կը տանինք հնարաւորինս խնդիրներէ խուսափելու եւ հանրային իրազեկման մակարդակը բարձրացնելու համար»:
Տեսաժողովին մասնակցած են ՀՀ փոխվարչապետ Տիգրան Աւինեանի գրասենեակի, ինչպէս նաեւ կառավարութեան այլ պատասխանատու մարմիններու աշխատակիցներ: 
Քննարկման ընթացքին անդրադարձ կատարուած է բեռնափոխադրումներու մաքսազերծման, բեռներու արագ բաշխման եղանակներու, բարեգործական բեռներու պահանջարկի եւ Հայաստանի մէջ լիազօր մարմնի հետ համագործակցութեան հարցերուն:
Սփիւռքն ալ պատերազմական դաշտ մըն է, ուր մենք պէտք է շարունակենք քաղաքական եւ դիւանագիտական աշխատանքներըՖրանսայի շարք մը քաղաքներու մէջ՝ Փարիզի, Վալանսի, Մարսիլիոյ, հայկական համայնքները բազմամարդ ցոյցեր կազմակերպած են՝ աջակցելու Հայաստանին եւ Արցախին։ 
Այդ մասին «Հայերն այսօրին» յայտնեց Ֆրանսայի հայկական կազմակերպութիւններու խորհուրդի նախագահ Մուրատ Փափազեանը։
«Երէկուան ցոյցը կազմակերպած ենք 36 ժամուան մէջ, հաւաքուեցաւ մօտ 2.000 հոգի։ 
ժողովուրդը կը հարցնէ՝ ինչպէ՞ս օգնենք, ինչպէ՞ս երթանք, գումարը, դեղերը ինչպէ՞ս ուղարկենք։ 
Անշուշտ, շատ կարեւոր է Արցախ-Հայաստան պատերազմական դաշտը, բայց սփիւռքն ալ պատերազմական դաշտ մըն է, ուր մենք պէտք է շարունակենք քաղաքական եւ դիւանագիտական աշխատանքները», - ըսաւ Փափազեանը։ 
Մուրատ Փափազեանի խօսքով՝ Ֆրանսայի եւ սփիւռքի մէջ կ՚իրականացնեն քաղաքական եւ դիւանագիտական աշխատանքներ: Մշտական կապի մէջ են Ֆրանսայի նախագահին եւ անոր աշխատակազմին հետ։ 
Ըստ Փափազեանի՝ Ֆրանսան ամէն ինչ կ՚ընէ՝ Արցախի հիմնահարցին շուրջ հայամէտ կեցուածք ձեւաւորելու համար:
Սփիւռքը ամուր կանգնած է հայաստանցիներուն եւ արցախցիներուն թիկունքին. Լուքսեմպուրկի հայ համայնքը բողոքի ցոյցեր իրականացուցած է
Լուքսեմպուրկի հայ համայնքը մեծ չէ, բայց ինչպէս շարք մը երկրներու մէջ, այստեղ եւս համախմբուած է՝ յանուն Արցախի խաղաղութեան: 
Լուքսեմպուրկի մէջ Հայաստանի պատուաւոր հիւպատոս Տաթեւ Մանուկեան-Էնկէլի խօսքով՝ սփիւռքը միասնական է առաւել քան երբեւէ՝ աշխարհին պատմելու Արցախի մէջ տիրող իրավիճակին մասին, ներկայացնելու ճշմարտութիւնը
«Լուքսեմպուրկի մէջ առաջին հաւաքը կազմակերպուեցաւ շատ ինքնաբուխ: 
7 հոգիով կեցան իրենց պաստառներով կեդրոնական հրապարակին վրայ՝ լուռ աղաղակելով կատարուող դաժանագոյն իրադարձութիւններուն մասին։
Անկէ ետք, կարելի է ըսել՝ մենք ուշքի եկանք այս տեղեկութեան բացասական հեղեղէն եւ հասկցանք, որ պէտք  է դարձեալ շուտափոյթ կազմակերպել յաջորդ ցոյցը, որպէսզի կատարուի ինծի համար շատ կարեւոր բան մը՝ գրաւենք մետիայի ուշադրութիւնը»,- «Հայերն այսօրի» հետ զրոյցի ընթացքին նշեց հայ հիւպատոսը:
Անոր խօսքով՝ առաջին իսկ օրերէն նուիրատուութիւններուն հետ կապուած շատ հեռաձայններ ու նամակներ կը ստանային: 
Օգնել ցանկացողներն անմիջապէս կ’ուղղորդէին «Հայաստան» համահայկական հիմնադրամ:
«Արդիւնքներուն արձանագրումը շարունակական բնոյթ ունի, ընդ որում կը կարծեմ՝ ներգրաւուած է ոչ միայն ամբողջ սփիւռքը, այլեւ Հայաստանի օտարերկրացի բարեկամները, որոնք իրենց դերակատարումն ունին։ 
Եւ այստեղ կը յանդգնիմ նշելու նաեւ ամուսնոյս դերակատարութիւնը։ 
Ան մեծ քարոզչական աշխատանք կը տանի քաղաքական առումով՝ ըլլալով Լուքսեմպուրկի ամենամեծ կուսակցութեան նախագահը»,- ըսաւ Տաթեւ Մանուկեանը՝ յաւելելով, որ շարք մը տեղական լրատուամիջոցներու հետ հարցազրոյցներու ընթացքին յստակ նշուած է ուղերձը, այն է՝ խաղաղութեան հասնելու միակ ճանապարհը Արցախի Հանրապետութեան ճանաչումն է։
Ստորագրուող փաստաթուղթը կը համապատասխանի Հայաստանի շահերուն. Նիկոլ ՓաշինեանՀայ-ազրպէյճանական սահմանին վրայ իրադրութիւնը կը շարունակէ մնալ լարուած։ 
Նիկոլ Փաշինեանը յայտնեց, որ 500-600 ազրպէյճանցիներ կը շարունակեն մնալ Հայաստանի տարածքէն ներս։ 
Անոր խօսքով՝ այս պահուն հայկական կողմը պէտք է սահմանափակէ ազրպէյճանցիներուն գործողութիւններուն հնարաւոր զարգացումը. 
«Քաղաքական առումով մեր խնդիրը հետեւեալն է՝ առաջինը, թոյլ չտալ, որ իրավիճակը դուրս գայ վերահսկողութենէն, այսինքն՝ առաւելագոյնն ընել պատերազմական կամ ռազմական բախման որեւէ զարգացում բացառելու համար, եւ երկրորդը՝ հասնիլ այն բանին, որ ազրպէյճանական զինուժի ներկայացուցիչները լքեն ՀՀ տարածքը», - ըսաւ ան։
Նիկոլ Փաշինեանը նաեւ անդրադարձաւ համացանցի վրայ տարածուած փաստաթուղթին, որ, ըստ շրջանառուող լուրերուն, ինքը կը պատրաստուի ստորագրել զայն։ 
Ան այդ փաստաթուղթին հրապարակումը որակեց ազրպէյճանական գործակալական ցանցի գործունէութիւն։ 
Փաշինեանը կարեւոր համարեց վերլուծել, թէ ուրկէ՛ եռակողմ քննարկումներու փաստաթուղթերը կը յայտնուին տարբեր շրջանակներու ձեռքը. 
«Կը պատկերացնէ՞ք՝ այս թուղթը հրապարակենք, ամբողջ բովանդակութիւնը ծածկուած, ըսենք՝ տեսէք ինչ ապացոյց ունինք, հակահայկական փաստաթուղթ մը կը ստորագրուի, հապա եթէ այդպէս է, ընդհակառակը, ատոր տողերը ոչ թէ պէտք է թաքցուին, այլ բացուին եւ ներկայացուին հանրութեան, չէ՞, ինչո՞ւ կը թաքցնէք», - ըսաւ ան։
Նիկոլ Փաշինեանը յայտնեց, որ միջազգային գործընկերներուն հետ համաձայնութիւններու եկած են, եւ լուծումներ առաջարկուած են, որոնք, ըստ անոր, կը համապատասխանին Հայաստանի շահերուն.
«Եթէ Ազրպէյճանը այդ պայմանաւորուածութիւնները իրագործէ, եւ այն պայմանները, ինչ որ խօսած ենք, ապա այո՛, ես այդ թուղթը պիտի ստորագրեմ, որովհետեւ ատիկա 100 տոկոսով կը համապատասխանի ՀՀ ազգային շահերուն», - ըսաւ ան։ 
Վարչապետի պաշտօնակատարին կարծիքով՝ Ազրպէյճանը Հայաստանի քաղաքական վերնախաւին մէջ ունի տեղեկատուական պայքարի գործակալներ, որոնք այս օրերուն իրենց գործունէութեամբ կ'աջակցին Ազրպէյճանին։ 
Ան ազրպէյճանամէտ գործունէութիւն որակեց նաեւ հայ եւ ազրպէյճանցի զինուորներուն մասնակցութեամբ տեսանիւթի տարածումը, որ համացանցի վրայ լայն քննարկման առիթ մը դարձած է.
«Եւ այդ նոյն մարդիկ իրենց էջերուն վրայ կը հրապարակեն, ընդ որում թաքցնելով, որ ատոր սկզբնաղբիւրն ազրպէյճանական է։ 
Կը պատկերացնէ՞ք՝ երկու ժամանոց գործողութիւն մը տեղի ունեցած է, եւ 2 ժամէն 3 րոպէանոց կտոր մը հրապարակած են, ասիկա այլ կերպ, քան թիկունքէն իրականացուող քայքայիչ գործունէութիւն, ես չեմ կարող որակել», - ըսաւ Փաշինեանը։ 
Ի վերջոյ, թէ որն էր հայ-ազրպէյճանական սահմանին վրայ ազրպէյճանական կողմի գործողութիւններուն նպատակը, Նիկոլ Փաշինեանը տարբերակներէն մէկը համարեց պատերազմի հրահրումը.
«Եւ եթէ իրադրութիւնը դուրս գար վերահսկողութենէն, այնտեղ կրնար անկառավարելի իրադարձութիւններ զարգանալ, որ յետոյ շատ մեծ խնդիրներու առջեւ կրնար մեզ կանգնեցնել։ 
Այնպէս որ, մեր մօտեցումը, որ որոշած ենք հարցը լուծել մեր անվտանգային միջազգային գործիքներով, ճիշդ կը համարեմ։ 
Եւ այս պահու դրութեամբ, յամենայնդէպս, կ'արդարացնէ ինքզինք։ 
Բայց քանի դեռ փաստը տեղի չէ ունեցած, մենք չենք կրնար ըսել, որ հասած ենք այդ ճանապարհով մեր նպատակին»,- ըսաւ ան։
Նիկոլ Փաշինեանը հանրութեան կոչ ուղղեց՝ չտրուելու ազրպէյճանական քարոզութեան հայաստանեան ցանցի սադրանքներուն եւ ըսաւ, որ հետեւողական կ'աշխատին Հայաստանի եւ Արցախի ազգային եւ պետական շահերը պաշտպանելու եւ խնդիրները լուծելու համար:
Նիտրլանտներու ԱԳ նախարարը պահանջած է շուտափոյթ վերադարձնել հայ ռազմագերիները
Նիտրլանտներու խորհրդարանին ուղղուած նամակին մէջ Արտաքին գործոց նախարարի պաշտօնակատար Սիխրի Քաախը Արցախեան հիմնախնդրին մասին քննարկումներու ընթացքին շեշտած է Ազրպէյճանի մէջ մնացած հայ ռազմագերիները շուտափոյթ ազատ արձակելու, ինչպէս նաեւ ամէնէն արագ կերպով Եունեսքոյի կողմէն մշակութային ժառանգութիւնը գնահատելու առաքելութեան տարածաշրջան գործուղելու կարեւորութիւնը: 
Հոլանտան կը կարեւորէ երկու երկրներուն միջեւ սահմանէն զօրքերու անյապաղ հեռացումը եւ բանակցութիւններու սեղանին վերադարձը։
ԱԳ նախարարը նաեւ նշած է, որ մայիս 28-ին Հոլանտիոյ նախաձեռնութեամբ Եւրոպական միութիւնը հանդէս եկած է նոր համատեղ յայտարարութեամբ մը, որմով խորը մտահոգութիւն արտայայտած է սահմանային զարգացումներուն մասին, եւ ընդգծած է լարուածութեան թուլացման կարեւորութիւնը։ 
Սահմանէն զօրքերը անմիջապէս հեռացնելու կոչ ուղղուած է եւ շեշտուած է սահմանազատման հարցը բացառապէս բանակցութիւններու միջոցաւ յստակեցնելու անհրաժեշտութիւնը։ 
Յայտարարութիւնը կ'ընդգրկէ նաեւ հայ ռազմագերիները անյապաղ ազատ արձակելու կոչը Ազրպէյճանին:
Հակառակորդը կրակոցներ արձակած է հայ դիրքապահներուն ուղղութեամբ. մահացած է պայմանագրային զինծառայող մը
Պաշտպանութեան նախարարութիւնը տեղեկացուցած է, որ մայիս 25-ին՝ ժամը 14։20-ի սահմաններուն, հրազէնի կիրառմամբ միջադէպ մը գրանցուած է Հայաստանի Հանրապետութեան Գեղարքունիքի մարզի Վերին Շորժայի սահմանային հատուածին։
Հակառակորդը կրակոցներ արձակած է հայ դիրքապահներուն ուղղութեամբ։ 
Կրակոցներէն ետք սկսած փոխհրաձգութեան արդիւնքով մահացու հրազէնային վիրաւորում ստացած է պայմանագրային զինծառայող, կրտսեր սերժանտ Վ. Յ. Խուրշուդեանը (ծնեալ 1989 թուին)։
ՊՆ-ը յայտնած է, որ իրավիճակը այս պահուն վերահսկելի է, կրակոցներ չկան։
ԵՄ-ը, ՆԱՏՕ-ն եւ ԵԱՀԿ-ը կոչ ուղղած են՝ հայաստանեան ներքաղաքական լարուածութիւնը հանգուցալուծելու խաղաղ ճանապարհով
Շարք մը միջազգային կառոյցներ կոչ ուղղած են՝ խաղաղ ճանապարհով հանգուցալուծելու փետրուար 25-էն Հայաստանի մէջ տիրող լարուած իրավիճակը։
ԵԱՀԿ գործող նախագահ, Շուէտի արտաքին գործոց նախարար Անն Լինտէն իր մտահոգութիւնը յայտնած է իրադարձութիւններուն կապակցութեամբ։
Թուիթէրի իր էջին վրայ ան գրած է, որ բոլոր կողմերը գործողութիւններ պէտք է ձեռնարկեն՝ առանց բռնութեան՝ ժողովրդավարական գործընթացներու եւ իրաւունքի գերակայութեան վերաբերեալ ԵԱՀԿ յանձնառութիւններուն համապատասխան։
ՆԱՏՕ-ի պաշտօնական ներկայացուցիչ Օանա Լունկեսկուն եւս թուիթէրի իր էջին վրայ գրառում մը կատարած է՝ նշելով, որ կառոյցը կը հետեւի Հայաստանի մէջ իրավիճակի զարգացումին եւ կողմերուն կոչ կ’ւղղէ՝ խուսափելու տեղաշարժերէ։ 
Ան ընդգծած է, որ տարաձայնութիւնները պէտք է կարգաւորուին Սահմանադրութեան շրջանակէն ներս ու խաղաղ ճանապարհով։
Եւրամիութիւնը պաշտօնական հաղորդագրութիւն մը տարածած է, որուն մէջ նշուած է, որ միջազգային կառոյցը կը հետեւի Հայաստանի մէջ իրադարձութիւններու զարգացումին եւ կը յորդորէ բոլոր գործող անձանց պահպանել հանգստութիւն՝ խուսափելով յետագայ տեղաշարժի յանգեցնող որեւէ հռետորաբանութենէ կամ գործողութիւններէ։
«ՀՀ սահմանադրութեամբ՝ զինուած ուժերը քաղաքական հարցերուն մէջ կը պահպանեն չէզոքութիւն եւ կը գտնուին քաղաքացիական վերահսկողութեան տակ: 
Ժողովրդավարական եւ սահմանադրական կարգի պահպանումը միակ միջոցն է, որուն միջոցաւ Հայաստանը կրնայ արդիւնաւէտօրէն լուծել իր առջեւ դրուած խնդիրները»,- ըսուած է հաղորդագրութեան մէջ:
ԵՄ-ը կանգնած է Հայաստանի կողքին․ Շառլ Միշէլը շնորհաւորած է Նիկոլ Փաշինեանին
Եւրոպական խորհուրդի նախագահ Շառլ Միշէլը վարչապետի պաշտօնակատար Նիկոլ Փաշինեանին շնորհաւորած է՝ արտահերթ խորհրդարանական ընտրութիւններուն «Քաղաքացիական պայմանագիր» կուսակցութեան տարած յաղթանակին առթիւ:
Շառլ Միշէլը ընդգծած է, որ Եւրոպական միութիւնը կանգնած է Հայաստանի կողքին՝ աջակցելով խորը բարեփոխումներուն արդիւնաւէտ իրականացումը: 
Միաժամանակ, ԵՄ նախագահը շեշտած է, որ ԵՄ-ը պատրաստ է նաեւ աջակցիլ տարածաշրջանային կայունացման ու հակամարտութիւններու համապարփակ կարգաւորման:
«Շատ տպաւորիչ եւ դիտարժան է Ծանրամարտի Եւրոպայի առաջնութիւնը Հայաստանի մէջ». «Weightlifting House»-ի ներկայացուցիչ
Երեւանի մէջ կ’ընթանան Ծանրամարտի Եւրոպայի ախոյեանութեան մրցումները։ 
«Հայերն այսօր»-ը զրուցած է ախոյեանութեան մասնակցող «Weightlifting House» կազմակերպութեան ներկայացուցիչ Սէպ Օստրովիչի հետ։ 
Կրնա՞ք պատմել, թէ ի՛նչ կազմակերպութիւն կը ներկայացնէք եւ ի՛նչ տպաւորութիւններ ունիք ախոյեանութեան մասին։ 
Այս մրցումը միջազգային է: Անշուշտ, անիկա տպաւորիչ է բոլոր իմաստներով՝ մրցաշարքին կազմակերպմամբ, այստեղ կուլիսներու մէջ աշխատող մարդոցմով, եւ այլն։ 
Իսկապէս տպաւորիչ է։
Ինչպէ՞ս դուք ձեզ կը զգաք Հայաստանի մէջ։ 
Ձեր առաջի՞ն այցելութիւնն է:
Այո, առաջին անգամն է: 
Ես այս պահուն կ’ապրիմ առեւտուրի կեդրոնի մը մօտ, եւ հիանալի է: Գիտէ՞ք, դիւրին է խանութներ երթալ եւ գնել սնունդ, ինչ որ, որ անհրաժեշտ է: 
Մենք նաեւ գացինք քաղաքին կեդրոնը։ 
Դուք նաեւ շատ համեղ ուտեստներ ունիք։ 
Անկեղծ ըլլալու համար՝ վերջերս տարեդարձս էր, եւ ճաշարանին մարդիկը եկան եւ ինծի շիշ մը հայկական գինի նուիրեցին։ 
Շատ հիանալի ժամանակ էր:
Ի՞նչ կարծիքի էք բացման արարողութեան մասին եւ ինչպէ՞ս կ’ընթանայ ախոյեանութիւնը:
Դիտարժան էր։ 
Նկատի ունիմ, որ ախոյեանութենէն տպաւորուած մարդոց թիւը կը վկայէ այն մասին, թէ որքա՛ն դիտարժան էր: 
Շատ հետաքրքրական էր այն փաստը, որ առաջին անգամ ըլլալով հնչեց այն երգը, որ, ինչպէս գիտէք, այժմ ախոյեանութեան պաշտօնական երգն է: Բոլոր դրօշները տարածուած էին: Ամէն ինչ հիանալի էր: 
Շատ տպաւորիչ էր։
Անհետ կորած զինծառայողներու ընտանիքի անդամները 9 ամիս 300.000 դրամ պիտի ստանան
Կառավարութեան որոշումով՝ անհետ կորած զինծառայողներու ընտանիքի անդամները` ծնողքը եւ ամուսինը, 6 ամսուան փոխարէն 9 ամիս դրամական աջակցութիւն պիտի ստանան: 
Իւրաքանչիւր անհետ կորած զինծառայողի հաշուով ամսական սահմանուած է 300.000 դրամ։
Ռազմական գործողութիւններու պատճառաւ անհետ կորած զինծառայողը կամ քաղաքացին կրնայ դատարանի կողմէն անհետ բացակայող ճանչցուիլ, եթէ 3 ամսուան մէջ տեղեկութիւններ չկան զինծառայողին կամ քաղաքացիին գտնուելու վայրին մասին: 
2021 թուականի ապրիլ 30-ի դրութեամբ դատական կարգով անհետ բացակայող ճանչցուած ընդամէնը 4 անհետ կորած զինծառայողի փաստաթուղթեր ներկայացուած են ՀՀ Պաշտպանութեան նախարարութեան ընկերային ապահովութեան խնդիրներ իրականացնող ստորա­բաժին:
Լիբանանահայ Շանթ Տիշակճեանի ընտանիքը տեղափոխուած է հայրենիք. Ի՞նչ խնդիրներ լուծած է պետութիւնըԵւս մի քանի ամիս եւ Շանթը մշտական բնակութիւն կը հաստատէ Հայաստանի մէջ։ 
Ընտանիքն արդէն Լիբանանէն տեղափոխուած է հայրենիք։ 
Պետութեան աջակցութեամբ անոնք արագ յարմարած են իրենց նոր առօրեային։
“Գացի, որ օտար տեղ մը չեմ եկած, իմ տունս եկած եմ, երբ հեռախօսս կը վերցնէի եւ կը զանգէի մի քանի առկայ թիւերով, որ գիտնամ, թէ ի՛նչ պէտք է ընեմ կամ չընեմ, ո՛ւր պէտք է դիմեմ կամ չդիմեմ, եղբօր պէս իրար հետ կը զրուցէինք եւ գաղափարներ կու տային”։
Շանթը Պէյրութի պայթումին տուժածներէն է։ 
Այդ պահուն փողոցն էր, երբ փշրուած ապակիներու կտորները թափեցան անոր գլխուն վրայ եւ վնասուածքներ ստացաւ։ 
Երբ ընտանիքը բերաւ Հայաստան, Սփիւռքի յանձնակատարի գրասենեակէն անոր առաջարկեցին բժշկական զննումէ անցնիլ եւ անվճար վիրահատուիլ։
“Կրնամ ըսել, որ մեզի բաւական օգնած է պարոն Յովհաննէսը։ 
Ինծի ուղարկեց Իզմիրլեան բժշկական կեդրոն, որ տեսնենք, թէ ուսս ի՛նչ պէտք է ընենք"։
Հիմա անոր կը մտահոգէ, թէ ինչպէ՛ս կրնայ Լիբանանի մէջ կուտակած դրամական միջոցները՝ առանց կորուստներու տեղափոխել Հայաստան”։
“Այս մէկը մեր՝ լիբանահայերուս համար շատ դժուար է։ 
Ես մարդիկ կը ճանչնամ, որոնք տուն, հող առած են՝ ամսավճարով կամ այլ կերպ, կը ցանկան իրենց դրամը Հայաստան բերել, բայց մեծ դժուարութիւններու կը հանդիպին"։
Շանթ Տիշակճեանը Պէյրութի մէջ փոքրիկ կրպակ մը ունի։ 
Այս տարի ամրան անիկա պիտի թողու եւ վերադառնայ հայրենիք՝ ընտանիքին հետ ապրելու”։
Իրանահայ բեմադրիչին՝ Արցախի մասին պատմող ֆիլմը Հռոմի մէջ մրցանակի արժանացած է 
Իրանահայ բեմադրիչ Անահիտ Ապատի «Եւա» ֆիլմն արժանացած է Հռոմի՝ ֆրանսախօս ֆիլմերու 11-րդ փառատօնի «Հանդիսատեսի մրցանակին»։ 
Մրցանակաբաշխութեան ընթացքին ելոյթ ունեցած են Իտալիոյ մէջ Հայաստանի դեսպան Ծովինար Համբարձումեանը եւ ֆիլմի հեղինակ Անահիտ Ապատը:
Ֆիլմին իրադարձութիւնները տեղի կ’ունենան Դադիվանք գիւղին մէջ եւ կը պատմեն Արցախեան առաջին պատերազմին մասին՝ ներկայացնելով, թէ ինչպէ՛ս տարիներ տեւող պատերազմը կը փոխէ մարդոց ճակատագիրները՝ պատճառելով ցաւ ու տառապանք:
Ընթացք առած է «Քայլ դէպի տուն» ուսումնաճանաչողական ճամբարային ծրագրի առաջին փուլը
Լիբանանէն մինչեւ Սպանիա, Գերմանիայէն մինչեւ ԱՄՆ, Ռուսիա, Վրաստան, Իրան եւ Ուքրանիա. սփիւռքահայ պատանիները դարձեալ հայրենիքի մէջ են: 
Ընթացք առաւ «Քայլ դէպի տուն» ուսումնաճանաչողական ճամբարային ծրագրի առաջին փուլը: 
8 երկրէ ժամանած շուրջ 100 պատանիներուն ողջունեց ու բարի գալուստ մաղթեց Գլխաւոր յանձնակատար Զարեհ Սինանեանը՝ նշելով, որ մէկ տարի ընդմիջումէ ետք հայրենիքը կարօտցած է սփիւռքի երեխաները, անոնց ջերմութիւնն ու ժպիտները:
14-օրեայ ծրագրին ընթացքին սփիւռքահայ պատանիները պիտի անցնին հայոց լեզուի, հայրենաճանաչութեան, երգ ու պարի դասընթացներէ, պիտի այցելեն Հայաստանի ամէնէն գեղեցիկ վայրերը, պիտի ծանօթանան հայրենիքի կրթական հնարաւորութիւններուն, բազմաթիւ հանդիպումներ պիտի ունենան:
«Քայլ դէպի տան» գլխաւոր գործընկերն է «Դասաւանդէ՛, Հայաստան» հիմնադրամը, որ կ'իրականացնէ ծրագրի ամբողջ ուսումնական բաղադրիչը:
Ծրագրի գործընկերներն են նաեւ Հայաստանի ամերիկեան համալսարանը, ՀԲԸՄ Համացանցային համալսարանը, «Ուորլտ Վիժըն», «Արտա Թուր» կազմակերպութիւնները, «ԿԱԶԱ» զուիցերական մարդասիրական հիմնադրամը:
«Քայլ դէպի տուն»-ը այս տարի տեղի պիտի ունենայ 4 փուլով՝ հիւրընկալելով 13-18 տարեկան 400 սփիւռքահայ պատանիները:
Առաջին մեծահարուստ հայը, որ տուն կառուցեց ու բնակեցաւ ի հայրենիս: Կեանքէն հեռացած է բարերար Հրայր Յովնանեանը
Կեանքէն հեռացած է ամերիկահայ ձեռնարկատէր, բարերար, «Հայաստան» համահայկական հիմնադրամի հոգաբարձուներու խորհուրդի անդամ Հրայր Յովնանեանը: Ան 91 տարեկան էր:
Ինչպէս հաղորդած է «Արմէնփրէս»-ը, Հրայր Յովնանեանի մահուան վերաբերեալ մահախօսական մը գրած է ՍԴ նախկին նախագահ Գագիկ Յարութիւնեանը։
«Մեր ժողովուրդին պատուհասած մեծ ցաւերուն մէջ մէկն ալ աւելցաւ: 
Կեանքէն հեռացաւ հայ ժողովուրդի արժանաւոր զաւակ, ազգային նուիրեալ, իր կեանքն ու գործը հայութեան ներկային ու ապագային նուիրած մեծ բարերար Հրայր Յովնանեանը: 
Ես այն քիչերէն եմ, որոնք քաջածանօթ են 1990-էն մինչեւ իր մահկանացուն կնքելը Հրայր Յովնանեանի հայրենանուէր բոլոր գործերուն»,- գրած է ան։
Գագիկ Յարութիւնեանի խօսքով՝ առանց Հրայր Յովնանեանին չէր կայանար «Հայաստան» համահայկական հիմնադրամը, 90-ականներուն արցախեան հերոսամարտին դժուար կ՚ըլլար հասնիլ յաջողութիւններու, այդ դերը չէր ունենար ԱՄՆ Հայկական համագումարը, որ մինչ օրս կը շարունակէ կարեւոր դերակատարութիւն ունենալ Հայաստանի ու Արցախի շահերու պաշտպանութեան գործին մէջ, ինչպէս նաեւ չէին իրականացուեր տասնեակ ծրագիրներ՝ ուղղուած աղետի գօտիին, Գորիս-Ստեփանակերտ մայրուղիին, Արցախի շէնացման եւ շարք մը այլ կենսական հիմնախնդիրներու լուծման:
«Պարզապէս ցանկութիւնս է, որ ժամանակակից սերունդը ճանչնայ իր մեծերէն մէկը, որու կեանքն ու գործն իմաստաւորուած է հայրենիքին ու ժողովուրդին անձնուրաց ծառայելով: 
Սփիւռքահայերէն շատեր հայրենաշինութեան գործին իրենց մասնակցութեամբ յարգանքի արժանացած են: 
Հրայր Յովնանեանը նոյնիսկ անոնց մէջ առանձնայատուկ դերակատարութիւն մը ունէր: 
Ան առաջին մեծահարուստ հայն էր, որ Հայաստանի մէջ իր տունն ու օճախը կառուցեց եւ բնակութիւն հաստատեց Մայր հայրենիքին մէջ»,- եզրափակած է ան։
Ֆրանսայի Վիեն քաղաքը դիմած է Ֆրանսայի կառավարութեան՝ ճանչնալու Արցախի Հանրապետութիւնը․ Վիենի փոխքաղաքապետ
Ֆրանսայի Վիեն քաղաքի համայնքային խորհուրդը ընդունեցաւ Արցախի Հանրապետութեան ճանաչման բանաձեւը: 
Վիենի փոխքաղաքապետ Լեւոն Սաքունցը «Հայերն այսօրի» հետ զրոյցի ընթացքին նշեց, որ քաղաքապետ Սիերի Կովակսի հետ քննարկած են հարցը եւ որոշում կայացուցած են զայն ընդգրկել աւագանիի նիստին օրակարգէն ներս:
«Յառաջացաւ պահանջ, որ դիմենք Ֆրանսայի կառավարութեան, որպէսզի ան ճանչնայ Արցախի Հանրապետութիւնը, որովհետեւ կը տեսնենք, թէ դիւանագիտական միւս ճանապարհներով խնդրին լուծումը չի յաջողիր, բնականաբար, միւս ճանապարհներէն մէկը Մինսքի համանախագահներու խումբն է, եւ եթէ այսօր նորէն կը գտնուինք պատերազմի մէջ, ատիկա այն պատճառով է, որ այդ խումբը չէ կրցած մինչեւ այս որեւէ լուծում գտնել խնդրին», – ըսաւ փոխքաղաքապետը:
Ըստ Լեւոն Սաքունցի՝ աշխոյժ աշխատած են Արցախի ճանաչման հարցի վերաբերեալ։ 
Բանաձեւն ընդունուած է միաձայն։
«Սփիւռքը եւս աշխոյժ կ’աշխատի, եւ բնականաբար իր ազդեցութիւնն ունի այս հարցին մէջ։ 
Վստահ եմ, որ մօտակայ օրերուս մենք կը լսենք ուրիշ համայնքներէ նոյն տեսակի բանաձեւի մը ընդունման մասին», – ըսաւ Սաքունցը։
Վիենի համայնքային խորհուրդը նաեւ քննարկած է Արցախին աջակցելու վերաբերեալ շարք մը հարցեր եւ 5 հազար եւրօ տրամադրած է «Հայաստան» համահայկական հիմնադրամին։
Փոխքաղաքապետին համոզմամբ՝ յետագայ քայլերը կը տանին դէպի Ֆրանսայի կառավարութեան կողմէ Արցախի Հանրապետութեան ճանաչման։ 
Կ’աշխատին, որ Ֆրանսայի միւս քաղաքները նոյնպէս դիմեն Ֆրանսայի կառավարութեան՝ ճանչնալու Արցախի Հանրապետութիւնը:
Կառավարութիւնը Արցախի բնակչութեան յատկացուց եւս 8,8 միլիառ դրամ
Կառավարութիւնը որոշեց Արցախի բնակչութեան հերթական աջակցութիւն տրամադրել: 
Ելեւմտական նախարարի պաշտօնակատար Ատոմ Ճանջուղազեանը նշեց, որ այս որոշման նպատակը Արցախի բնակչութեան 2021 թուականին յուլիս ամսուան ելեկտրային ուժանիւթի, գազամատակարարման եւ կապի ծառայութիւններու ծախսերուն, ինչպէս նաեւ Արցախի Հանրապետութեան 2021 թուականի պետական պիւտճէյով նախատեսուած յուլիսի աշխատավարձերուն, նպաստներուն, կենսաթոշակներուն, առողջապահութեան ծախսերու ֆինանսաւորման համար ֆինանսաւորում տրամադրելն է։
«Կը նախատեսուի յատկացնել 8,8 միլիառ դրամ, որմէ 1,2 միլիառ դրամը պիտի օգտագործուի բնակիչներուն կողմէ կենցաղային վճարներու վճարման, իսկ մնացածը՝ միջպետական վարկի տրամադրման շրջանակէն ներս պիտի յատկացուի Արցախի Հանրապետութեան: 
Այս տարուան Արցախին յատկացուող միջպետական վարկը ունեցած է նոյն տրամաբանութիւնը, ինչ մինչ պատերազմը, եւ այն գրեթէ ամբողջութեամբ սպառուած է առաջին կիսամեակին ընթացքին, քանի որ սեփական տնտեսութիւնը նոր եկամուտներ հնարաւորութիւն չէ ունեցած ծնանել: 
Ատորմով պայմանաւորուած լրացուցիչ պետական վարկի տրամադրելու անհրաժեշտութիւն առաջացած է»,- ըսաւ Ճանջուղազեանը:
Վարչապետի պաշտօնակատար Նիկոլ Փաշինեանը ըսաւ, որ այս որոշմամբ Արցախին կը յատկացուի եւս 8,7 միլիառ դրամի միջպետական վարկ: 
Անոր խօսքով՝ նոյեմբերէն ետք կազմակերպուած է 14 ծրագիր: 
Ընդհանուր առմամբ այս պահուն ծախսուած է 53 միլիառ դրամ: 
Ան թուարկեց, թէ ինչ աջակցութեան ծրագիրներ իրականացուած է Արցախի պատերազմէն ետք՝ նշելով, որ, ընդհանուր առմամբ շուրջ 74 միլիառ դրամի աջակցման ծրագիրներ կեանքի կոչուած են:
«Ատոր կը գումարուի նաեւ այս 8,8 միլիառ դրամ, եւ կրնանք արձանագրել, որ Արցախին մեր աջակցութեան փաթեթը կը կազմէ արդէն 83 միլիառ դրամ, որմէ 52 միլիառ դրամը արդէն ծախսուած է: 
Այդ ծրագիրները պէտք է վերանայման ենթարկուին, որպէսզի վերականգնման ծրագիրները փոխարինուին զարգացման ծրագիրներով, որպէսզի Արցախի տնտեսութիւնը սկսի աշխատիլ, գումարներ ծնանեն, իսկ մեր աջակցութիւնը ծախսուի զարգացման ծրագիրներուն վրայ»,- ըսաւ Նիկոլ Փաշինեանը:
Կառավարութիւնը գերակայ հանրային շահ ճանչցուած տարածքներու ցանկէն հանեց հայրենադարձ Ժիրայր Աւանեանի «Տոլմամա» ճաշարանին շէնքը
Կառավարութիւնը այսօրուան նիստին որոշեց գերակայ հանրային շահ ճանչնալու մասին որոշումի ցանկէն հանել «Տոլմամա» ճաշարանին շէնքի տարածքը եւ Փուշկինի վրայ գտնուող շարք մը տարածքները։
Այս որոշումով՝ «Տոլմամա» ճաշարանը պիտի կարենայ շարունակել իր գործունէութիւնը։ 
Անիկա կը պատկանի հայրենադարձ Ժիրայր Աւանեանին, ով տարիներ առաջ Նոր Եօրքէն վերադարձած է Հայաստան։
ՀՀ փոխվարչապետի պաշտօնակատար Տիգրան Աւինեանը նիստին ընթացքին նշեց, որ որոշումը ընդունուած է՝ հաշուի առնելով պատմամշակութային յուշարձաններուն պահպանման հարցը:
«Նման պատմամշակութային արժէք ներկայացնող շէնքերու ձեւափոխումը, քանդումը, տեղափոխումը մեր կառավարութեան համար ընդունելի չէ՛, եւ համաձայն այս որոշումին՝ մենք այս սկզբունքէն մեկնելով պիտի շարունակենք այդ քաղաքականութիւնը վարել»,- ըսաւ Աւինեանը։
Յիշեցնենք, որ «Տոլմամայի» սեփականատէր Ժիրայր Աւանեանը երկար տարիներ կը պայքարէր, որ չքանդեն իր ճաշարանը։ 
Այս հարցով ան նաեւ բաց նամակ մը յղած էր ՀՀ վարչապետի պաշտօնակատար Նիկոլ Փաշինեանին։
«Հայերն այսօրի» անձնակազմը հիւրընկալած է հայրենադարձուած քաղաքացիները ու պատասխանած է անոնց մտահոգող հարցերուն
«Եկ խօսինք արեւելահայերէն» ծրագրի շրջանակէն ներս ՀՀ վարչապետի աշխատակազմի Հանրային կապերու եւ տեղեկատուութեան կեդրոն ՊՈԱԿ-ի Սփիւռքի բաժին այցելած են վերջին 1 տարուան մէջ Հայաստան վերադարձած մէկ տասնեակ սփիւռքահայեր։ 
Սփիւռքի բաժնի աշխատակիցները անոնց ներկայացուցած են պետական աշխատանքի նրբութիւնները, պատմած են սեփական փորձի մասին ու պատասխանած են անոնց հետաքրքրող հարցերուն։
Սփիւռքի բաժնի ղեկավար Լիւսի Վանայ Կարապետեանը Սուրիայէն վերադարձած է Հայաստան տարիներ առաջ։ 
Ան պատմեց, թէ հայրենիքի մէջ հաստատուելու առաջին տարիներուն ի՛նչ խնդիրներու բախած է, ինչպէ՛ս յաղթահարած է զանոնք ու ինչպէ՛ս աշխատանք գտած է։
Հայրենադարձուած սփիւռքահայերուն հետաքրքրեց նաեւ, թէ ինչպէ՛ս կրնան տեղեկատուութիւն ստանալ տարբեր գերատեսչութիւններէն եւ իմանալ իրենց իրաւունքները։ 
Անոնք նաեւ պատմեցին, թէ մինչեւ հիմա ինչպիսի՛ խնդիրներու բախած են ու ի՛նչ դժուարութիւններ ունին Հայաստանի մէջ։ 
«Հայերն այսօրի» խմբագրակազմը լսեց բոլորին պատմութիւնները եւ առաջարկեց ատոնց լուծման ճանապարհները։ 
Սփիւռքի բաժնի ղեկավարի տեղակալ Վիթալի Գրիգորեանը ներկայացուց վերաբացուած «hayernaysor.am» կայքը։ 
Պատմեց, թէ ի՛նչ գործունէութիւն կը ծաւալէ լրատուական հարթակը եւ ի՛նչ նիւթերու կ’անդրադառնայ։
Հայրենադարձուածներուն հետ հանդիպումը աւելի արդիւնաւէտ դարձնելու համար «Հայերն այսօրի» անձնակազմը անոնց տրամադրեց կապի տուեալներ՝ յառաջացած խնդիրներուն տեղւոյն վրայ արձագանգելու համար։
«Հրանդ Տինքի սպանութեան դատավարութիւնը թերացումներով է». Տինքի ընտանիքի իրաւապաշտպան
«Ակօս» թերթի գլխաւոր խմբագրի՝ Հրանդ Տինքի սպանութեան գործով հրապարակուած է դատարանին վճիռը։ 
Ցմահ ազատազրկման դատապարտուած են նախ­­կին ոս­­տի­­­կանա­­պետ­­եր Ռա­­մազան Աքիւրէքը եւ Ալի Ֆո­­ւաթ Ել­­մա­­­զէրը՝ ծրագ­­րուած մար­­դասպա­­նու­­թեան, պաշ­­տօնական փաս­­տա­­­թուղթե­­ր ոչնչաց­­նե­­­լու կամ խե­­ղաթիւ­­րե­­­լու մեղադրանքով։
Ցմահ դատապարտուած է նաեւ նախ­­կին սպայ Մու­­հարրեմ Տե­­միր­­քա­­­լէն, ով կը մեղադ­­րուէր ծրագ­­րուած մար­­դասպա­­նու­­թեան օժան­­դա­­­կելու համար։ 
Օքան Շիմշէքը, Վէյ­­սէլ Շա­­հինը եւ նախ­­կին հրա­­մանա­­տար Ալի Էօզը դատապարտուած են 25 տա­­րուայ ազա­­տազրկման։
Հրանդ Տինքի ըն­­տա­­­նիքը յայտարարութիւն մը տարածած է, որուն մէջ նշած է, թէ 14 տա­­րուայ դա­­տավա­­րու­­թեան ըն­­թացքին՝ դիտմամբ քօղարկուած են ոճի­­րին բուն պա­­տուի­­րատու­­նե­­­րը եւ կազ­­մա­­­կեր­­պիչնե­­րը.
«Դա­­տական հա­­մակար­­գի այս աս­­տի­­­ճան որակազրկուած պայ­­մաննե­­րուն մէջ արդէն անհնար էր ար­­դա­­­րու­­թեան կա­­յացու­­մը…։ 
Մենք՝ որպէս Հրանդի ըն­­տա­­­նիք, ըն­­կերնե­­ր, փաս­­տա­­­բան­­նե­­­ր եւ անոր դա­­գաղը ու­­սամբարձ տա­­նող բարեկամներ,  պի­­տի չվհատինք այս ար­­դա­­­րու­­թեան պայ­­քա­­­րին մէջ։ Մին­­չեւ, որ ամ­­բողջ մեր­­կութեամբ յստա­­կացուի այս սպա­­նու­­թեան տե­­ղի տուող մտայ­­նութիւնը», - ըսուած է յայ­­տա­­­րարու­­թեան մէջ։
Հրանդ Տինքի ըն­­տա­­­նիքի իրաւապաշտպան Հա­­քան Պա­­քր­­ճըօղ­­լուն մեկնաբանած է վճի­­ռը եւ նշած է դա­­տավա­­րու­­թեան թե­­րացումնե­­րը։ 
Ան յայտնած է, որ պիտի առարկեն դատարանին կայացուցած որոշումը։ 
Աղբիւրը՝ «Ակօս» թերթ
Ֆրանսայէն ուղարկուած մարդասիրական օգնութիւնը դեկտեմբերէն ի վեր Երեւանի պահեստներէն մեկուն մէջ մնացած է
Ֆրանսական «Շարժում» նախաձեռնութեան ֆէյսպուքեան էջը յայտնած է, որ դեկտեմբեր 18-էն ի վեր Երեւանի պահեստներէն մեկուն մէջ արգելափակուած է 9 թոն մարդասիրական օգնութիւն։ 
Անիկա տակաւին մաքսազերծումի փուլին մէջ է։ 
Հրապարակումին մէջ նշուած է. «Պատերազմի ճիշդ սկիզբէն, ինչպէս շատ այլ հայկական միութիւններ եւ Հայաստանի քաղաքացիներ, այնպէս ալ «Շարժումը» պատասխանատուութիւն եւ միասնականութիւն ցուցաբերած է Արցախի եւ հայ ժողովուրդին հանդէպ։ 
Դուք ատոր ականատես եղած էք եւ մասնակցած էք մեր կողմէ իրականացուած գործողութիւններուն, որոնք ուղղուած էին՝ օգնելու պատերազմի ընթացքին զոհուածներուն։ 
Այսօր մենք ստիպուած ենք դատապարտելու այն գործողութիւնները, որոնք կը դադրեցնեն մեր աշխատանքը»։
Հրապարակումին մէջ նշուած է, որ մաքսատան մէջ յառաջացած են խնդիրներ եւ նոր անհասկնալի պայմաններ, որոնք մինչ օրս կը յետաձգեն մարդասիրական օգնութեան Հայաստան մտնելը։
«Երկիրը կ’անցնի իր պատմութեան ամենակարեւոր ընկերային եւ մարդասիրական ճգնաժամերէն մէկուն ընդմէջէն, եւ այս օգնութիւնը կը սպասեն հարիւրաւոր մարդիկ, որոնց համար անիկա կենսական նշանակութիւն ունի»,- նշուած է հրապարակումին մէջ։ 
«Շարժում» նախաձեռնութեան ֆէյսպուքեան էջին վրայ մեծ արձագանգ ստացած է հրապարակումը, ուր շատեր կը սպասեն ՀՀ կառավարութեան կողմէ հարցին շուտափոյթ լուծուիլը։ 
Աղբիւր՝ charjoum.org
«Հայաստանի գերագոյն շահերը պԷտք է ամէն ինչէ վեր ըլլան». Արամ Ա կաթողիկոս
Մեծի Տանն Կիլիկիոյ Արամ Ա. կաթողիկոս իր մտահոգութիւնը յայտնած է Հայաստանի մէջ տեղի ունեցող իրադարձութիւններուն վերաբերեալ։ 
Ան մասնաւորապէս գրած է. «Մեր պատմութեան հին թէ նոր փոթորիկները, մեր հին թէ նոր թշնամիները չկրցան քանդել մեր Տունը՝ Հայաստանը: 
Մենք պէտք չէ քանդենք զայն: 
Մենք պատասխանատու ենք ու համարատու մեր սուրբերուն եւ նահատակներուն ու մեր պատմութեան»:
Արամ Ա.ի խօսքով՝ բոլորը միշտ պէտք է ամէն ինչէ վեր համարեն Հայաստանի գերագոյն շահերը։
Յիշեցնենք, որ փետրուար 25-ին ՀՀ Զինուած ուժերու Գլխաւոր շտաբը Յայտարարութիւն մը տարածած էր, որմով պահանջած էր ՀՀ վարչապետի եւ կառավարութեան հրաժարականը: 
«Ֆէյսպուք» ընկերային ցանցով ուղիղ հեռարձակմամբ ՀՀ վարչապետ Նիկոլ Փաշինեան յայտարարած էր, որ որոշած է պաշտօնէն ազատել ՀՀ Գլխաւոր շտաբի պետ Օնիկ Գասպարեանը եւ պատրաստած է համապատասխան փաստաթուղթերը: 
Այնուհետեւ Նիկոլ Փաշինեան Հանրապետութեան հրապարակ հրաւիրեց հանրահաւաք մը, որուն յաջորդեց երթ՝ Երեւանի կեդրոնական փողոցներէն: 
Միեւնոյնատեն Ազատութեան հրապարակը իրականացուած է ընդդիմութեան հանրահաւաքը: 
Անոնք փակած են Բաղրամեան պողոտան եւ գիշերած են այնտեղ։
ԼՂԻՄ տարածքի ապագրաւման խնդիրը պէտք է դարձնել բանակցային հարց. Նիկոլ Փաշինեան
Ազգային ժողովէն ներս կառավարութեան հետ հարցուպատասխանի ընթացքին Նիկոլ Փաշինեանը յայտարարեց, որ Ազրպէյճանը պատերազմի ընթացքին ու ատկէ առաջ հրաժարած է օրակարգային հարցի կարգավիճակով քննարկել Արցախի կարգավիճակին հարցը։
«Վերլուծելով իրադրութիւնը, խորհրդակցելով Արցախի նախագահին եւ Զինուած ուժերու Գլխաւոր շտաբին հետ՝ ես որոշած եմ, որ մենք պէտք է որոշակի, նաեւ ծանր զիջումներու ճանապարհով հասնինք հրադադարի: 
Այդ առնչութեամբ հրաւիրած եմ Անվտանգութեան խորհուրդի նիստ, որուն մասնակցած են խորհրդարանական խմբակցութիւններուն ներկայացուցիչները: 
Նիստին մասնակցած են հանրապետութեան նախագահը եւ վեհափառ հայրապետը: 
Նոյն օրը ես հրաւիրած եմ արտախորհրդարանական ընդդիմութեան ներկայացուցիչները եւ դարձեալ տեղեկացուցած եմ անոնց կատարուող իրադարձութիւններուն մասին», - ըսաւ Փաշինեանը:
Վարչապետը նշեց, որ ատկէ ետք, համաձայն պայմանաւորուածութեան, հեռաձայնած է Ռուսիոյ Դաշնապետութեան նախագահին եւ ըսած է, որ Հայաստանը կ՚ուզէ հրադադար՝ տարածքներու 5+2 ձեւաչափով վերադարձի պայմանով:
«Պայման մը, որ նախկինին ալ միջնորդներուն կողմէ Հայաստանի Հանրապետութեան առաջարկուած էր ամենատարբեր ձեւաչափերով: 
ՌԴ նախագահին հետ ընդհանուր ըմբռնում ձեռք բերած ենք: 
ՌԴ նախագահին հետ արձանագրած ենք, որ ունինք ընդհանուր ձեւակերպում իրադրութիւնը յաղթահարելու: 
Գիտէք, որ այնտեղ փախստականներու վերադարձի հարց եղած է, ազրպէյճանցի տեղահանուածներուն Արցախ վերադառնալու հարցը եղած է, ես ըսած եմ, որ մենք սկզբունքօրէն առարկութիւն չենք ունենար, եթէ հարցը ձեւով մը փոխկապակցենք ԼՂ կարգավիճակի ճշգրտման գործընթացին հետ: 
ՌԴ նախագահը հեռաձայնային զրոյց մը ունեցած է Ազրպէյճանի նախագահին հետ, որու արդիւնքով պարզ դարձած է, որ ազրպէյճանական կողմը կտրականապէս չ՚ընդունիր Հադրութի շրջանի ապագրաւման մեր պահանջը: 
Երկրորդը՝ կը պահանջէ, որ տեղահանուածներուն վերադարձի հարցը՝ ներառեալ Շուշի, չկապէ կարգավիճակի ճշգրտման հետ: 
Նաեւ ակնարկ մը եղած է այն մասին, որ ոչ թէ 5+2 բանաձեւով տարածքներու վերադարձ պէտք է ըլլայ, այլ պէտք է 7 տարածքներու վերադարձ ըլլայ»,- նշեց վարչապետը:
Նիկոլ Փաշինեանը յաւելեց, որ ատիկա ըսուած է, որպէս ակնարկ այն պարագայի համար, եթէ Հայաստանը մինչ այս կէտն առաջադրուած պայմաններուն համաձայնէր:
«Ազրպէյճանը, ինչպէս պատերազմէն առաջ, այնպէս ալ ատոր ընթացքին հրաժարած է օրակարգային հարցի կարգավիճակով քննարկել Արցախի կարգավիճակին հարցը»,- ըսաւ Փաշինեանը:
ՀՀ վարչապետն ընդգծեց, որ որպէս քաղաքական, բանակցային հարց պէտք է դրուի Լեռնային Ղարաբաղի ինքնավար մարզի տարածքի ապագրաւման խնդիրը:
«Ես կ՚ուզեմ բոլորիս ուշադրութիւնը հրաւիրել այն փաստին վրայ, որ մենք պէտք է խօսինք ապագայի մասին: 
Ապագայի մասին այդ խօսակցութեան ամենակարեւոր մասը Արցախեան հարցի կարգաւորումն է: 
Ես կ՚ուզեմ ընդգծել, որ մենք որպէս քաղաքական հարց, բանակցային հարց պէտք է դնենք Լեռնային Ղարաբաղի ինքնավար մարզի տարածքի ապագրաւման խնդիրը: 
Բայց դարձեալ կ՚ըսեմ՝ մենք ասիկա պէտք է ձեւակերպենք ոչ թէ որպէս ռազմական հարց, այլ որպէս բանակցային քաղաքական հարց»,- ըսաւ ՀՀ վարչապետը:
Վարչապետը յայտարարեց, որ պէտք է հետեւողականօրէն շարունակեն Լեռնային Ղարաբաղի համար «անջատում յանուն փրկութեան» բանաձեւի իրագործումը. «Դուք տեսաք, թէ երէկ կամ նախօրէին ինչ իրադարձութիւններ տեղի ունեցան Ազրպէյճանի մէջ, ատիկա ուղղակի աներեւակայելի բան մըն է, եւ կը կարծեմ, որ մենք բոլոր ամբիոններէն, բոլոր հնարաւոր տեղերէն պէտք է հրաւիրենք բոլորին ուշադրութիւնը առ այն, որ պատերազմի տառապանքներու եւ զոհերու թանգարան բանալ երկրի մը մէջ, որ հայատեացութեան, ատելութեան ամենամեծ դրսեւորումն է: 
Եւ ասիկա ամենամեծ հիմքն է, որ մենք միջազգային հանրութեան ի ցոյց դնենք Լեռնային Ղարաբաղի համար «անջատում յանուն փրկութեան» սկզբունքի կիրառելիութիւնը, որ մեր յետագայ բանակցային գործընթացին առանցքը պիտի կազմէ»,- ըսաւ Փաշինեանը:
Հայոց ցեղասպանութեան ճանաչման հարցը՝ 106 տարի անց. ի՞նչ նոր քայլեր պէտք է ձեռնարկել
Ինչո՞ւ տեղի ունեցաւ Հայոց ցեղասպանութիւնը եւ ինչո՞ւ չեն վերացած ատոր հետեւանքները մինչ օրս. ասոնք շարունակուող հարցեր են, որոնք 106 տարի անց տակաւին կ՚ուսումնասիրուին։ 
Ազգային ժողովի երեսփոխան Վլատիմիր Վարդանեանը կը կարծէ, որ ներկայիս ցեղասպանութեան ճանաչման հարցին մէջ որոշակի յաջողութիւններ կան.
«Արդէն եւրոպական գրեթէ բոլոր խոշոր պետութիւնները կ՚երթան ճանաչման՝ առնուազն խորհրդարանական ճանաչման մակարդակով։ 
Եւ մենք շարունակական պէտք է յառաջ տանինք այդ գործընթացը, որովհետեւ այդ քաղաքական ճանաչումները շատ լաւ հիմնապաստառ կը ստեղծեն իրաւական գործընթացները ծաւալելու համար», - ըսաւ Վլատիմիր Վարդանեանը։
Վլատիմիր Վարդանեանի խօսքով՝ պէտք է շարունակել աշխատիլ սփիւռքի գործընկերներուն հետ եւ միջազգային կառոյցներէն ներս ուշադրութեան կեդրոնը պահել Ցեղասպանութեան ճանաչման հարցը.
«Եւ քանի դեռ մենք ունինք իրավիճակ, երբ ոճրագործը չ՚ընդունիր Ցեղասպանութեան փաստը, երբ այդ յանցագործութեան հետեւանքները վերացուած չեն, դեռ աւելին՝ յանցագործը շարունակելով այդ յանցաւոր ցեղասպանական մտադրութիւնը, կը փորձէ շարունակել ատիկա: 
Այս ամէնը կը ստիպէ, որ մենք շատ աւելի ձիգ եւ լուրջ քայլեր ձեռնարկենք այս ուղղութեամբ: 
Անընդհատ հանրային ուշադրութիւնը այդ հարցին շուրջ պահելը կը նշանակէ, որ դուն չես մոռցած, դուն կը յիշես, կը շարունակես կրել քու նախնիներուդ ինքնութիւնը եւ պահանջել ատոր իրաւական հետեւանքներուն վերացումը։», - ընդգծեց Վարդանեանը։
Պատմաբան Վարագ Գեթսեմանեանը եւս կը կարեւորէ Ցեղասպանութեան առնչուող տարբեր գործիքներ ուսումնասիրելու եւ մշակելու գործընթացը։
«Օրինակ Ցեղասպանութեան ռուսական արձագանգներուն առնչեալ, որբերուն եւ կանանց դերը Ցեղասպանութեան ընթացքին, փրկութեան կամ փրկարարութեան աշխատանքներուն մասին, նաեւ տեղական մակարդակի վրայ, աւելի ստոյգ՝ քաղաքներու մակարդակով ուսումնասիրութիւններ։ 
Հիմնական այս երկու առանցքներուն մէջ ես կը կեդրոնանայի, եւ կը կարծեմ, եթէ շարունակենք աշխատանքներն այս ուղղութեամբ, շատ աւելի համապարփակ, լայնածաւալ հասկացութեան կարելի է հասնիլ, թէ Ցեղասպանութիւնը ի՞նչ էր, ինչպէ՞ս տեղի ունեցաւ եւ ի՞նչ գործիքներով», - ըսաւ ան։
Այս հարցերուն ուղղութեամբ ալ սփիւռքի աշխատանքը պատմաբանը 3 խումբի կը բաշխէ՝ քաղաքական, մշակութային, կրթական։ 
Ըստ անոր՝ հայ համայնքներուն գործունէութիւնը իրազեկման կարեւոր գործօն է՝ Ցեղասպանութեան ճանաչման հարցին մէջ՝ տարբեր երկրներու վրայ ազդելու եւ ճնշելու այն գործիքները, որոնք Արցախեան վերջին պատերազմէն ետք Թուրքիան կը կիրառէ՝ հերքելով Ցեղասպանութիւնը.
«Թուրքիան, արդէն իսկ, սկսած է Ամերիկան, եւրոպական խորհրդարանները ճնշել՝ ըսելով, որ Արցախեան պատերազմի յաղթանակէն ետք մենք արդէն սկսած ենք երկխօսութիւն Հայաստանի հետ։ 
Մենք պէտք չէ իյնանք այդ ծուղակը,  որովհետեւ ասիկա արդէն բաւական հին հնարք մըն է, որ թրքական պետութիւնը կ՚օգտագործէ՝ հակակշռելու Հայոց ցեղասպանութեան ճանաչման աշխատանքները»։
Պատմաբանին խօսքով՝ ցեղասպանութեան ճանաչման հարցը աւելի մեծ դաշտ տեղափոխուած է, ուր ալ պէտք է շարունակել աշխատանքները՝ ցեղասպանութիւնը ներկայացնելով որպէս համամարդկային ոճրագործութիւն, որուն ճանաչումը կը վերահաստատէ պատմական եւ մարդկային արդարութիւնը։
Հրեաները ներողութիւն խնդրած են յարձակման ենթարկուած Հայոց պատրիարքարանի երկու հայ սպասաւորներէն
Երուսաղէմի հայկական թաղամաս այցելած են մօտ 200 հրեաներ եւ հանդիպած են օրեր առաջ հրեայ ծայրայեղ կրօնական երիտասարդներուն կողմէ յարձակման ենթարկուած Տիրան աբեղայ Յակոբեանի եւ Արբակ աբեղայ Սարուխանեանի հետ:
Հանդիպման ընթացքին անոնք ներողութիւն խնդրած են կատարուած դէպքին համար եւ իրենց աջակցութիւնը ու համերաշխութիւնը յայտնած են Երուսաղէմի հայոց պատրիարքութեան եւ հայ համայնքին:
Քննարկուած է նաեւ նման դէպքերու դէմ պայքարելու միջոցներ մշակելու հարցը:
Քրեմլը կը տեսնէ ընտրութիւններուն մէջ Փաշինեանի կուսակցութեան վստահ յաղթանակը. Փեսքով
Ռուսիոյ Դաշնապետութեան նախագահի մամլոյ խօսնակ Տմիթրի Փեսքովը յայտարարած է, որ Քրեմլը կը հետեւի Հայաստանի մէջ ընտրութիւններուն առնչեալ իրավիճակին եւ կը ցանկայ, որ ժողովուրդին որոշումը օգնէ երկրին՝ դուրս գալու կայուն զարգացման գծի վրայ:
«Մենք կ'ողջունենք Հայաստանի Կեդրոնական ընտրական յանձնաժողովի տեղեկատուութեան մասին, որ այս ընտրութիւնները կայացած են: 
Եւ, հարկաւ, մենք կը տեսնենք, որ վստահ յաղթանակ տարած է Փաշինեանի կուսակցութիւնը: 
Մենք կը շնորհաւորենք հայ ժողովուրդին ընտրութեան առթիւ: 
Ի հարկէ, մենք կը ցանկանք, որ հայ ժողովուրդին այս ընտրութիւնը օգնէ՝ յաղթահարելու այն դժուարութիւնները, որոնք հիմա ունի երկիրը եւ դուրս գալու զարգացման կայուն գծի վրայ»,- ըսած է Փեսքովը՝ պատասխանելով հարցին, թէ ինչպէ՛ս Մոսկովը կը գնահատէ Հայաստանի ընտրութիւններուն արդիւնքները եւ ի՛նչ տրամադրուածութիւն ունի Երեւանի հետ փոխգործակցութեան առումով:
27 տարին լրացած, բանակին մէջ չծառայած ու հետախուզման մէջ գտնուող քաղաքացիները հայրենիք վերադառնալու հնարաւորութիւն կը ստանան։ 
Օրէնքի նոր նախագծով երեսփոխանները չծառայածներուն կ’առաջարկեն վճարել 2 տարուայ պայմանագրային զինուորական ծառայողի աշխատավարձ՝ յաւելավճարներով ու գալ հայրենիք։
«Օրէնքը կ᾽ըսէ՝ տղա՛ք, եկէ՛ք տուն։ 
Նախ՝ շարք մը օրէնքներ կ᾽ենթարկուին փոփոխութեան։ 
Տուն գալու համար տարիքային շեմն աւելացուցած ենք։ 
Այսինքն՝ այլեւս յոյսերնիդ մի՛ դնէք, որ այսինչ տարիքէն կրնաք գալ եւ քրէական հետապնդումէն ինքնըստինքեան ազատիլ». Անդրանիկ Քոչարեան, երեսփոխան։
Նախնական հաշուարկներով այդ գումարը կը կազմէ 5-էն 5.5 միլիոն դրամ, բայց կրնայ փոխուիլ, եթէ պետութիւնը որոշէ բարձրացնել պայմանագրային զինուորական ծառայողներուն աշխատավարձը։ 
Վճարած գումարն ալ ետ ստանալու տարբերակ կայ. եթէ զայն վճարելէ ետք 3 տարուայ ընթացքին քաղաքացին որոշէ պայմանագրային զինուորական ծառայութեան անցնիլ։
«Համոզուած եմ, որ այս օրէնքին կիրառման շնորհիւ ծառայութենէն խուսափողներու թիւը երթալով պիտի պակսի։ 
Լաւատեսութիւնն աւելցաւ՝ այս տարուան զօրակոչի արդիւնքները վերլուծելով, որովհետեւ ունեցանք թիւի աճ». Անդրանիկ Քոչարեան, երեսփոխան։
Գործող օրէնքով չծառայած ու հետախուզման մէջ գտնուող քաղաքացիները Հայաստան գալու պարագային քրէական պատասխանատուութեան կ’ենթարկուին։ 
Այս օրինագծով սփիւռքի ներոյժը Հայաստան բերելու հնարաւորութիւն մը եւս կը ստեղծուի։
«Մենք կ᾽առաջարկենք նոր լուծում, նոր ճանապարհ, զոր կու գայ լուծելու այս խնդիրը՝ հաստատութենական ճանապարհով։ 
Գիտէք, որ տարիներ շարունակ, ամէն տարի նախկինին գործող սահմանուած կարգի խախտմամբ՝ պարտադիր զինուորական ծառայութիւն չանցած քաղաքացիներուն մասին օրէնքը կ᾿երկարացուէր եւ արդէն 2019 թուականի մարտէն անիկա այլեւս ոյժը կորսնցուցած է». Մխիթար Հայրապետեան, երեսփոխան։
Բարձրացուած է քրէական գործը կարճեցնլու տարիքային շեմը։ 
Եթէ գործող օրէնսդրութեամբ 37 տարեկան դառնալէ ետք կը դադարեցուի քրէական հետախուզումը, նոր օրինագծով կ’առաջարկուի քրէական գործը կարճեցնել միայն 47 տարեկան դառնալէ ետք։
«Մենք այլեւս զինուորական ծառայութենէն խուսափիլը որպէս ծանր յանցագործութիւն կը դասենք, որովհետեւ շատ կարեւոր է, որ մէկ կողմէն մենք կ᾽առաջարկենք լուծում, բայց միւս կողմէն մենք պարտաւոր ենք լծակներ կիրարկել, որոնք կը կանխեն յետագայ արտագաղթը։ 
Այսինքն՝ այն մարդիկ, որոնք կը կարծեն, որ վաղը կրնան օգտուիլ այդ հնարաւորութենէն եւ 37 տարեկանին Հայաստան վերադառնան, վաղեմութեան ժամկէտով կը կարճեցուի քրէական գործը։ 
Այս իմաստով, մենք խստացումներու ճանապարհով կ᾽երթանք, որովհետեւ, այո՛, մենք մեզ պարտաւոր կը համարենք՝ առաջարկելու լուծումներ, բայց միւս կողմէն նաեւ հոգ տանինք, որ պետութեան առջեւ ստանձնած բոլոր պարտաւորութիւնները մեր հայրենակիցները պատշաճ կերպով կատարեն». Մխիթար Հայրապետեան, երեսփոխան։
երեսփոխաններուն պնդմամբ՝ այս նախագիծը արտագաղթը նուազեցնելու, հանրային մտածողութիւնը փոխելու միջոց է։ 
Օրինագծով արհեստավարժ բանակ հիմնելու հնարաւորութիւն մը կը ստեղծուի, ուր ծառայութեան կ’անցնին պայմանագրային հիմունքներով։
Լոս Անճելոսի Քաղաքային խորհուրդին ընդունած բանաձեւով դատապարտուած է ազրպէյճանական յարձակողականութիւնը
Լոս Անճելոսի Քաղաքային խորհուրդը միաձայն ընդունած է բանաձեւ մը, որմով կը վերահաստատէ Լոս Անճելոս քաղաքին աջակցութիւնը Արցախի Հանրապետութեան ժողովուրդին։
Այս մասին յայտնած են ԱՀ ԱԳՆ լրատուական ծառայութենէն:
Այսպիսով` խորհուրդը նոյեմբեր 9-ն հռչակած է ազրպէյճանական յարձակողականութեան զոհերու յիշատակի օր եւ ժամանակաւորապէս դադրեցուցած է Լոս Անճելոս-Շուշի բարեկամութեան ծրագիրը՝ մինչեւ քաղաքի վերազատագրումը բռնագրաւումէն:
Բանաձեւին մէջ ըսուած է նաեւ, որ խաղաղ բնակչութեան ահաբեկելու համար Ազրպէյճանը կիրառած է քասեթային ռումբեր եւ միջազգային իրաւունքով արգիլուած այլ զինատեսակներ, ներառեալ՝ սպիտակ ֆոսֆոր։
Լոս Անճելոսի քաղաքապետը Ճօ Պայտընին կոչ ուղղած է՝ ճանչնալու Հայոց ցեղասպանութիւնը
Լոս Անճելոսի քաղաքապետ Էրիկ Կարսեթին տեսաուղերձ մը յղած է՝ ԱՄՆ նախագահ Ճօ Պայտընին կոչ ուղղելով՝ ճանչնալու Հայոց ցեղասպանութիւնը:
«Ես կը միանամ համընդհանուր կոչին. ճշմարտութիւնը բարձրաձայնելու, պատմական ողբերգութեան մասին յիշեցնելու ժամանակն է, որպէսզի անիկա երբեք չկրկնուի այլեւս», - յայտարարած է Էրիկ Կարսեթին:
Լոս Անճելոսի քաղաքապետը Հայոց ցեղասպանութիւնը ճանչնալու կոչով դիմած է ողջ աշխարհի առաջնորդներուն։
«Մենք կը սգանք 1.5 միլիոն հայերու կոտորածին համար, որոնք դաժանաբար սպանուած են համակարգուած ահաբեկչութեան ընթացքին: 
Մենք հայերուն կողքին ենք արդարութեան, խաղաղութեան ու անվտանգութեան ձգտելու գործին մէջ», - ըսած է ան։
Էրիկ Կարսեթին յորդորած է հանրութեան միանալ եւ ստորագրել «Այո՛, ատիկա ցեղասպանութիւն է (YesItsGenocide.org)» խնդրագիրը։
Ֆրանսայի մէջ սկսած են Նիկոլ Փաշինեանի գլխաւորած պատուիրակութեան հանդիպումները
Ֆրանսայի մէջ գտնուող ՀՀ վարչապետի պաշտօնակատար Նիկոլ Փաշինեանի գլխաւորած պատուիրակութեան աշխատանքային հանդիպումները կը սկսին։
Հանդիպումներուն հիմքը հայ-ֆրանսական երկկողմ քաղաքական, տնտեսական հարցերն են, Հայաստան-Ազրպէյճան սահմանին վրայ ստեղծուած իրավիճակին հանգուցալուծման հնարաւորութիւնները, ինչպէս նաեւ Արցախի հակամարտութեան յետագայ կարգաւորման ուղղուած հարցերը։
Օրուան հանդիպումները կը սկսին Ֆրանսայի Ազգային ժողովէն, ուր նախատեսուած է հանդիպում մը Ազգային ժողովի նախագահ Ռիշար Ֆերանիի հետ։ 
Յաջորդ կանգառը Ելիսէեան պալատն է։ 
Կէսօրին պիտի կայանայ Նիկոլ Փաշինեանի եւ Ֆրանսայի նախագահ Էմանուէլ Մաքրոնի հանդիպումը, որմէ ետք տեղի պիտի ունենայ աշխատանքային ճաշ մը նախագահ Մաքրոնի գլխաւորութեամբ։
Նիկոլ Փաշինեանի հանդիպումներուն շարքը պիտի շարունակուի խորհրդարանի մէջ՝ նախագահ Ժերար Լարշէի հետ։ 
Հանդիպման աւարտին ՀՀ վարչապետի պաշտօնակատարը գրառում մը պիտի կատարէ խորհրդարանը Ոսկէ գրքին մէջ։
Ֆրանսայի մէջ հանդիպումները պիտի եզրափակուին Ֆրանսայի հայ համայնքի ներկայացուցիչներուն հետ։
ՀՀ Բարձր արհեստագիտութեանց արդիւնաբերութեան նախարարը հրաժարական տուած է
Յակոբ Արշակեանը Ֆէյսպուքի իր էջին վրայ գրած է, որ այսօր իր վերջին աշխատանքային օրն է։
Ան յայտնած է, որ անընդունելի կը համարէ պաշտօնեայի մը կողմէ որեւէ քաղաքացիի նկատմամբ բռնութեան կիրառումը եւ պարտաւոր ենք շարժիլ առանց բռնութեան հասարակութիւն ունենալու ճանապարհով։
«Որպէս բարձրաստիճան պաշտօնեայ, Հայաստանի Հանրապետութիւնը միջազգային ասպարէզէն ներս ներկայացնող անձ մը, առաւել եւս, պարտաւոր եմ անձնական փորձովս ծառայելու հանրութեան որպէս օրինակ։ 
Այսպիսով, իմ անհանդուրժողութիւնս կը յայտնեմ բռնութեան նկատմամբ՝ հոգեբանական թէ ֆիզիքական։ 
Յուսամ, որ կատարուածը որպէս դաս կը ծառայէ մեր հասարակութեան համար եւ մենք փոքր ինչ աւելի կը սիրենք զիրար ու կը յարգենք իւրաքանչիւրի անձնական, ընտանեկան կեանքի անձեռնմխելիութեան իրաւունքը», - գրած է նախարարը։
Նախարարը շնորհակալութիւն յայտնած է ՀՀ վարչապետ Նիկոլ Փաշինեանին՝ վստահութեան եւ բարձր պաշտօնի վրայ հայրենիքին ծառայելու հնարաւորութիւն ընձեռելուն համար։
Վերջաւորութեան Յակոբ Արշակեանը գրած է, որ մենք շատ սիրուն երկիր ունինք, ուր կ’ապրին ուժեղ եւ լաւ մարդիկ։ 
Ան յորդորած է՝ զիրար չբաժնել ու չդասակարգել։ 
Նախարարը գրած է, որ միասին պիտի կառուցենք երջանիկ, անվտանգ ու զարգացած երկիր մը՝ իւրաքանչիւրիս ամէնօրեայ քրտնաջան ու հետեւողական աշխատանքով։
Հայութեան ամենամեծ գործը իրականութիւնը ցոյց տալն է․ Պրազիլի հայ համայնքը կ՚աջակցի Արցախին12 հազար քիլոմեթր այն կողմ՝ Պրազիլի մէջ, հայերը կանգնած են Հայաստանի եւ Արցախի հայրենակիցներուն կողքին։ 
Ցոյցեր ու երթեր կը կազմակերպեն, աշխոյժ քարոզչական աշխատանք կը տանին ընկերային հարթակներուն վրայ՝  ներկայացնելու իրականութիւնը Արցախի մէջ տիրող իրավիճակին մասին։   
«Ունէինք 150-200 մասնակից Թուրքիոյ հիւպատոսարանին առջեւ։ 
Կրցանք գեղեցիկ ցոյց մը կազմակերպել 2-3 օրուան մէջ։ 
Կը փորձենք միշտ մեր ցոյցերը այնպէս կազմակերպել, որ յարձակողականութիւն չցուցաբերենք, որպէսզի մարդիկ չկարծեն՝  մենք յարձակողական ենք։ 
Միշտ կ՚ըսենք, որ մենք յաղթելու ենք մեր մշակոյթով, եւ կը փաստենք, որ անոնց ծրագիրը չի յաջողիր»,- «Հայերն այսօրի» հետ զրոյցի ընթացքին ըսաւ Պրազիլի Հայ դատի յանձնախումբի ներկայացուցիչ Վարդինէ Պոհճալեան-Քալայճեանը։
Անցեալ կիրակի ինքնաշարժներով երթ մը կազմակերպած էին։ 
Ակնկալուող 150 ինքնաշարժի փոխարէն 450-ը միացած է երթին։ 
Մասնակիցները 3 ժամով քաղաքի բոլոր գլխաւոր պողոտաները փակած էին։ 
«Ոստիկանութեան խնդրած էինք, որ մեզ պարզապէս ճանապարհէն ուղղորդէ։ 
Չէինք ուզեր քաղաքին մէջ որեւէ խնդիր ստեղծել, կ՚ուզէինք՝ մարդիկ տեսնէին, որ մենք լաւ կազմակերպուած ժողովուրդ ենք։ 
Շատ զօրաւոր մթնոլորտ մը կրցանք ստեղծել»,- պատմեց ան։
Վարդինէ Պոհճալեան-Քալայճեանի խօսքով՝ այժմ աւելի քան երբեւէ հայերը պէտք է իրենց ուժը ցոյց տան միասնականութեամբ։
Մենք հայերս քիչ ենք, թէկուզ այն 3 միլիոնը, որ Հայաստան է, բայց հիմա առաւել քան երբեւէ, մեր ուժը ցոյց կու տանք մեր միութեամբ։ 
Կ՚ուրախանամ, երբ կը տեսնեմ Եւրոպայի մէջ ճանապարհներ կը փակեն։ 
Կը նայիմ, կ՚ըսեմ՝ մենք կանք, եւ ոչ ոք կրնայ մեզ ոչնչացնել։ 
Ունինք գեղեցիկ հայրենիք մը, որուն բոլորս պէտք է օգնենք»,- յաւելեց Պրազիլի Հայ դատի ներկայացուցիչը։ 
Ան տեղեկացուց, որ երկրին բոլոր հայկական կազմակերպութիւնները կ՚աշխատին՝ նուիրատուութիւններ կատարելու՝ ի նպաստ Արցախի բարեկեցութեան։
Սլովաքիոյ Ազգային խորհուրդն ընդունեցաւ «Արցախի վերաբերեալ» բանաձեւ մը 
Սլովաքիոյ խորհրդարանի նիստի շրջանակէն ներս Ազգային խորհուրդը միաձայն ընդունեցաւ երեսփոխան, Արտաքին յարաբերութիւններու յանձնաժողովի նախագահ Մարիան Քերիի ներկայացուցած բանաձեւը Արցախի վերաբերեալ։ 
Աւստրիոյ մէջ Հայաստանի դեսպանութեան տեղեկացմամբ՝ բանաձեւին հեղինակները խստօրէն դատապարտած են խաղաղ բնակիչներու սպանութիւնները, քաղաքացիական ենթակառուցուածքներու, մշակութային եւ կրօնական ժառանգութեան կոթողներու եւ յուշարձաններու ոչնչացումը, մտահոգութիւն յայտնած են հակամարտութեան ընթացքին երրորդ երկրներու ռազմական ներգրաւուածութեան եւ անոնց ապակայունացնող դերին առնչութեամբ։
Բանաձեւին մէջ անդրադարձած են նաեւ ռազմագերիներուն եւ բռնի պահուող այլ անձանց խնդրին։ 
Հեղինակները բանաձեւին մէջ կոչ ուղղած են Սլովաքիոյ կառավարութեան, Եւրամիութեան եւ միջազգային կազմակերպութիւններուն՝ ապահովելու պատերազային յանցագործութիւններու, ներառեալ՝ քասեթային զինամթերքի օգտագործման վերաբերեալ բոլոր մեղադրանքներու քննութիւնը, բոլոր ռազմագերիներուն եւ խաղաղ բնակիչներուն անյապաղ ազատ արձակումը, միջազգային մարդասիրական կազմակերպութիւններու մուտքը Արցախ՝ առանց սահմանափակումներու:
Հոլանտան դեսպանատուն պիտի ունենայ Հայաստանի մէջ. դեսպանը պատմած է յառաջիկայ ծրագիրներուն մասին
Հոլանտան շուտով դեսպանատուն պիտի ունենայ Հայաստանի մէջ: 
Դեսպան Նիքօ Սխերմերսը նշած է, որ անիկա աւելի արդիւնաւէտ պիտի դարձնէ գործակցութիւնը Հայաստանի հետ: 
Ներկայիս ՀՀ կառավարութեան հետ կ՚աշխատին կալուածագրական բարեփոխումներու եւ գիւղատնտեսութեան ոլորտի զարգացման ուղղութեամբ:
«Մենք ունինք շարք մը քաղաքական ծրագիրներ Հայաստանի կառավարութեան հետ, առաջին հերթին Հայաստանի մէջ օրէնքի գերակայութեան եւ ժողովրդավարութեան աջակցիլն է: 
Օրէնքի գերակայութիւնը կարեւոր է ոչ միայն անվտանգութեան տեսանկիւնէն, այլ նաեւ օտարերկրեայ ուղղակի ներդրումներ բերելու եւ ընդհանրապէս տնտեսական զարգացման տեսանկիւնէն: 
Մեր միւս առաջնահերթութիւնը մարդու իրաւունքներու գերակայութեան աջակցիլն է: 
Եթէ մարդիկ երկրէն ներս ունին հաւասար հնարաւորութիւններ՝ զարգանալու, ընտելանալու եւ այլն, ապա երկրին տնտեսութիւնը նոյնպէս բարձր մակարդակի վրայ կ՚ըլլայ»,- ըսաւ Սխերմերսը:
«Ինծի համար Գառնիի տաճարը եւ Գեղարդի վանքը շատ հմայիչ էին եւ զմայլելի, Քարերու սիմֆոնիայով տպաւորուած եմ: 
Իւրայատուկ են Հայաստանի սարերը, ես շատ ժամանակ անցուցած եմ Ծաղկաձորի մէջ, որ իմ ամենասիրելի վայրերէն մէկն է: 
Ինծի համար իրապէս հաճոյք է գտնուիլ Հայաստանի մէջ, աշխատիլ հայերուն հետ եւ ծանօթանալ մշակոյթին: 
Ես հանդիպած եմ շատ հայերու եւ ստացած եմ հայկական հիւրասիրութեան ջերմութիւնը: 
Ասիկա շատ հիւրընկալ երկիր մըն է եւ յոյս ունիմ, որ երկար տարիներ այստեղ գտնուիմ»,- պատմեց դեսպանը:
Սխերմերսը Հայաստանի եւ Հոլանտայի գործակցութեան համար բազմաթիւ հնարաւորութիւններ կը տեսնէ: 
Ան ընդգծած է, որ Հոլանտան պիտի աջակցի Հայաստանին:
Աղբիւրը՝ Արմէնփրէս armenpress.am
«Պերլինալի»-ի կազմակերպիչները ցուցադրած են «Black Bach Artsakh» ֆիլմը՝ հակառակ ազրպէյճանցիներու բողոքներուն
Պերլինի միջազգային «Պերլինալի» ֆիլմի փառատօնի շրջանակէն ներս ցուցադրուեցաւ Արցախի հակամարտութեան նուիրուած ֆիլմը՝ ի հեճուկս հակազրպէյճանական մեղադրանքներուն։ 
Պաղեստինցի Այրին Անասթազի եւ իրանցի Ռենէ Կապրիի բեմադրած «Black Bach Artsakh» (Սեւ Այգի՝ Արցախ) ֆիլմը կը պատմէ արցախազրպէյճանական 12-ամեայ հակամարտութեան մասին: 
Բախի հնչիւններուն զուգակցութեամբ 13 մասէ բաղկացած ֆիլմը կը ցուցադրէ դրուագներ, որոնք կ՚արտացոլեն պատերազմի, ինքնութեան, պատկանելիութեան բնոյթը եւ կը ներկայացնէ 2007 թուականին տարածաշրջանի հայ բնակիչներուն հետ իրականացուած հարցազրոյցները։
Ազրպէյճանցիները եւ թուրքերը բողոքած էին՝ նշելով, որ ֆիլմը քարոզչական բնոյթ ունի, իսկ դէպքերը «միակողմանի ներկայացուած են»։ 
Անոնք պահանջած էին չեղարկել ֆիլմին ցուցադրութիւնը՝ յատկապէս քննադատելով այն հատուածը, ուր ներկայացուած է 90-ականներուն Արցախի հակամարտութիւնը՝ որպէս ազատագրութեան եւ ինքնորոշման պայքար, իսկ 2020 թուականի 44-օրեայ պատերազմը՝ որպէս Ազրպէյճանի բռնապետի ներխուժում։
հակառակ բողոքներուն՝ փառատօնին կազմակերպիչները մերժած են ֆիլմը ծրագրէն հանելու կոչերը՝ յայտարարելով, որ թէպէտ ֆիլմը հակամարտութեան բարդ խնդիրներուն եւ ցաւալի յիշողութիւններուն մասին է, կարելի չէ լռեցնել ֆիլմի հեղինակներուն ձայնը։
Անյայտ կորած զինծառայողներու ծնողները կառավարութեան շէնքէն ներս հանդիպած են Նիկոլ Փաշինեանի հետ
Անյայտ կորած զինծառայողներու ծնողները կառավարութեան շէնքէն ներս հանդիպած են ՀՀ վարչապետի պաշտօնակատար Նիկոլ Փաշինեանի հետ: 
Այդ մասին կառավարութեան մէջ լրագրողներու հետ զրոյցի ընթացքին յայտնած է Նիկոլ Փաշինեանի օգնական Նայիրի Սարգսեանը։ 
Ըստ անոր՝ այս հանդիպումը խնդրած են անյայտ կորած զինծառայողներու ծնողները:
Նայիրի Սարգսեանը անդրադարձած է անյայտ կորած զինծառայողներու թիւին եւ նշած է, որ այս պահուն անոնց թիւը 275 է.
«Մենք 1.000-է աւելի անյայտ կորածներ ունեցած ենք նոյեմբերի դրութեամբ: 
Յետագային, ԴՆԹ հետազօտութիւններու արդիւնքով անյայտ կորածներու դիեր յայտնաբերուեցան։ 
800-է աւելի անյայտ կորած համարուողներու մարմինները նոյնականացուած եւ յուղարկաւորուած են», - ըսաւ ան։
Նայիրի Սարգսեանը նաեւ պարզաբանած է, որ Զինծառայողներու ապահովագրութեան հիմնադրամը կը հրապարակէ այն անձանց թիւը, որու հիմնադրամէն ամսական 300 հազար դրամ աջակցութիւն տրամադրուած է՝ այն ժամանակահատուածին, երբ զինծառայողը անյայտ կորած համարուած է:
Աւստրալիոյ Նոր Հարաւային Վաղէս նահանգի խորհրդարանի անդամները կառավարութենէն պահանջեցին դատապարտել ազրպէյճանական յարձակումները
Նոր Հարաւային Վաղէս նահանգի խորհրդարանի Հայաստանի հետ բարեկամութեան խումբի անդամները օգոստոս 9-ին դիմեցին Աւստրալիոյ Արտաքին գործոց նախարար Փոնի Վոնկին՝ պահանջելով դատապարտել ազրպէյճանական յարձակումները։ 
ՀՅԴ Բիւրոյի Հայ դատի կեդրոնական գրասենեակի տարածած հաղորդագրութեան մէջ նշուած է, որ նամակը համատեղ ստորագրած են Նոր Հարաւային Վաղէսի օրէնսդրական համագումարի խօսնակ Ճոնաթան Օտէան եւ  օրէնսդրական խորհուրդի անդամ Ուոլթ Սեքորտը։ 
Վերջինս Հայաստանի հետ բարեկամութեան խումբին նախագահն է։
Նամակին մէջ մասնաւորապէս անդրադարձ կատարուած է քաղաքացիական բնակավայրերու ուղղութեամբ ազրպէյճանական վերջին յարձակումներուն եւ 2020 թուականի նոյեմբերին ձեւաւորուած շփման գիծը խախտելու ազրպէյճանական փորձերուն, որոնք պատճառած են զոհեր եւ վիրաւորներ, ինչպէս նաեւ խախտած են մարդու կարգ մը հիմնարար իրաւունքներ։
Նամակը ստորագրած խորհրդարանականները աւստրալական կառավարութենէն պահանջեցին հրապարակայնօրէն դատապարտել ազրպէյճանական յարձակումները։
Ի թիւս այլնի, նամակին հեղինակները նաեւ ընդգծած են, որ ազրպէյճանական վերջին յարձակումները, որոնց նպատակն է ազգային զտման ենթարկել Բերձորի ու Աղաւնոյի շրջանները, ուրկէ կ’անցնի Բերձորի միջանցքը, Միջազգային քրէական դատարանի Հռոմի կանոնադրութեան 7-րդ յօդուածի աղաղակող խախտում է։
Անդրադառնալով յիշեալ գրութեան՝ Հայ դատի Աւստրալիոյ յանձնախումբի գործադիր տնօրէն Մայքլ  Քոլոքոսեանը յայտարարած է․ «Աւստրալահայ համայնքին անունէն շնորհակալութիւն կը յայտնեմ Ճոնաթան Օտէային եւ Ուոլթ Սեքորտին՝ միանալու համար բազմաթիւ միջազգային քաղաքական առաջնորդներու, որոնք կը ձգտին պաշտպանել Լեռնային Ղարաբաղի ժողովուրդին իրաւունքները՝ փորձելով կանխել ինքնորոշուած Արցախի Հանրապետութեան նկատմամբ ազրպէյճանական յարձակումները»։
Քաթալոնիոյ խորհրդարանը Ազրպէյճանին կոչ ուղղած է՝ անյապաղ ազատ արձակելու հայ ռազմագերիները
Քաթալոնիոյ խորհրդարանը միաձայն ընդունած է համակարգային յայտարարութիւն մը, որմով Ազրպէյճանի իշխանութիւններէն կը պահանջէ անյապաղ ազատ արձակել բոլոր հայ ռազմագերիները։
Յայտարարութեան մէջ մասնաւորապէս նշուած է, որ 2020-ի նոյեմբեր 9-ին Հայաստանի ու Ազրպէյճանի միջեւ հրադադարի յայտարարութիւն մը ստորագրուած է, որուն մէջ ընդգծուած է ռազմագերիներուն ու պահուող քաղաքացիական անձանց ազատ արձակելու դրոյթը:
Սակայն յայտարարութեան ստորագրումէն վեց ամիս անց Ազրպէյճանի իշխանութիւնները կը հրաժարին ամէնէն կարեւոր մարդասիրական դրոյթներէն մէկուն կատարումէն՝ ռազմագերիներու ազատ արձակումէն: 
Յայտարարութեան մէջ նշուած է, որ տակաւին կը պահուի աւելի քան 200 ռազմագերի:
Քաթալոնիոյ խորհրդարանի հաւաստմամբ՝ գերիներուն ազատ արձակումը բանակցութիւններու միջոցաւ վերջնական խաղաղութիւն հաստատելու նախապայմանն է: 
Իրաւունքը պէտք է գերակայէ բռնութեան:
Երկրամասի խորհրդարանը Ազրպէյճանի իշխանութիւններուն կոչ կ’ուղղէ՝ անյապաղ ազատ արձակելու հայ ռազմագերիները:
Նետերլանտներու խորհրդարանը կոչ կ'ուղղէ Եւրոպական միութեան՝ պահանջելու Ազրպէյճանէն ուժերը դուրս բերել ՀՀ տարածքէն
Նետերլանտներու խորհրդարանը ձայներու գերակշիռ մեծամասնութեամբ ընդունեցաւ բանաձեւ մը, որմով կոչ կ'ուղղէ կառավարութեան՝ ջանքեր գործադրելու, որ Եւրոպական միութիւնը Ազրպէյճանէն պահանջէ անմիջապէս դուրս բերել ուժերը Հայաստանի տարածքէն։ 
Այդ մասին տեղեկացուցած է Նետերլանտներու մէջ ՀՀ դեսպանութիւնը։
«Պալատը, լսելով քննարկումները, արձանագրելով, որ Ազրպէյճանի զօրքերը ներխուժած են Հայաստանի տարածք, նպատակ ունենալով կանխելու հակամարտութեան հնարաւոր սրումը, կոչ կ'ուղղէ կառավարութեան՝ պնդելու Եւրոպական խորհուրդի մէջ՝ միանալու Ֆրանսայի նախագահ Մաքրոնին՝ Ազրպէյճանին ուղղուած՝ անմիջապէս զօրքերը դուրս բերելու պահանջին», - ըսուած է յայտարարութեան մէջ։
Հոլանտայի խորհրդարանը նոր բանաձեւով մը կը պահանջէ ազատ արձակել հայ ռազմագերիներն ու քաղաքացիական անձինք
Հոլանտայի խորհրդարանը միաձայն ընդունած է բանաձեւ մը, որմով կը պահանջէ ազատ արձակել հայ ռազմագերիներն ու քաղաքացիական անձինք։
«Հաշուի առնելով այն, որ Հայաստանի եւ Ազրպէյճանի միջեւ Ռուսիոյ միջնորդութեամբ հրադադար կնքուած է, որուն մաս  կազմած է գերիներու, պատանդներու եւ այլ ձերբակալուածներու ու զոհուածներու դիերու փոխանակումը, ինչպէս նաեւ այն, որ ժնեւեան կանոնադրութիւնը (III) գերիներու հետ վարուելակերպի մասին կը պարտաւորեցնէ Հայաստանին եւ Ազրպէյճանին ազատ արձակելու զանոնք ռազմական գործողութիւններու աւարտէն անմիջապէս ետք, եւ քանի որ այդ երկիրները պարտաւոր են արժանապատուօրէն վերաբերելու գերիներուն եւ պաշտպանել ձերբակալուած քաղաքացիական անձանց եւ, արձանագրելով, որ Ազրպէյճանը տակաւին չէ ազատած բոլոր հայ գերիները, կոչ կ'ուղղենք՝ Եւրոպական խորհուրդէն ներս ճնշում գործադրելու Ազրպէյճանի վրայ՝ անմիջապէս բոլոր հայ գերիներն ու ձերբակալուած անձինք հայրենադարձելու համար», - նշուած է բանաձեւին մէջ։
Հոլանտայի տարբեր քաղաքներուն մէջ նաեւ կը շարունակուի հայ գերիները ազատ արձակելու պահանջով ցոյցերը։ 
Վերջին խաղաղ ցոյցը տեղի ունեցած է Լահէի մէջ։ 
Հայերուն միացած են նաեւ հոլանտացի քաղաքական գործիչներ։
Պէյրութի մէջ վախճանած է Հայ Կաթողիկէ եկեղեցւոյ պատրիարքը
Պէյրութի մէջ մայիս 25-ի առաւօտեան վախճանած է Հայ կաթողիկէ եկեղեցւոյ պատրիարք Գրիգոր եպիսկոպոս Կապրոյեանը: 
Գրիգոր Կապրոյեանը ծնած է 1934 թուականի նոյեմբեր 14-ին Սուրիոյ Հալէպ քաղաքը: 
Ան քահանայ կարգադրուած է 1959-ի մարտ 28-ին, եպիսկոպոս ձեռնադրուած է՝ 1977 թուականին: 
Գրիգոր եպիսկոպոս Կապրոյեանը Տանն Կիլիկիոյ կաթողիկէ հայոց կաթողիկոս-պատրիարք դարձած է 2015 թուականի յուլիս 25-ին՝ փոխարինելով երջանկայիշատակ Ներսէս Պետրոս ԺԹ. Թարմունիին: 
Ան մինչեւ 2013 թուականի ապրիլը Ֆրանսայի հայ կաթողիկէ համայնքի եպիսկոպոսն էր:
Պարեկային ծառայութիւնը սկսած է աշխատանքը Երեւանի մէջՊարեկային ծառայութիւնը սկսած է աշխատանքը Երեւանի մէջ
Ոստիկանութեան պարեկային ծառայութիւնը յուլիս 7-էն սկսած է իր աշխատանքը: 
Վերապատրաստուած պարեկային 700  ծառայող դուրս եկած են Երեւանի փողոցներ հասարակական անվտանգութիւնը ապահովելու համար:
ՀՀ Ոստիկանութեան պարեկային ծառայութեան պետ Արթուր Ումրշատեանը նշեց, որ ե՛ւ պարեկային ծառայութեան փիլիսոփայութիւնը, ե՛ւ պարեկային ծառայութեան առջեւ դրուած խնդիրները հիմնովին կը տարբերին այն խնդիրներէն, որոնք մինչեւ այժմ Ոստիկանութեան արտաքին ծառայութիւնները իրականացուցած են:
«Ե՛ւ անձնակազմը, ե՛ւ ղեկավար կազմը ունին պատասխանատուութեան շատ մեծ զգացում: 
Յստակ կը պատկերացնենք, թէ ի՛նչ կը սպասէ մեզմէ հասարակութիւնը եւ առհասարակ ի՛նչ խնդիր ունինք լուծելու ե՛ւ կարճաժամկէտ, ե՛ւ երկարաժամկէտ կտրուածքով: 
Պարեկային ծառայողները պիտի ըլլան ամէն տեղ, պիտի ընեն ամէն ինչ` այն ինչ կը վերաբերի հասարակութեան անվտանգութեան ապահովման: 
Պարեկները պիտի շրջին ե՛ւ հետիոտն խումբերով, ե՛ւ ինքնաշարժներով, պիտի կարգաւորեն խժողուած ժամերուն Երեւան քաղաքի ծանրաբեռնուած երթեւեկութիւնը»,- ընդգծեց Ումրշատեանը:
ՀՀ Ոստիկանութեան պարեկային ծառայութեան պետը բարձր կը գնահատէ պարեկային ծառայողներու պատրաստուածութեան մակարդակը, որովհետեւ այն ծրագիրները, որոնք անցած են 5 ամսուան ընթացքին, մշակուած են միջազգային չափորոշիչներուն համապատասխան:
Խաղաղութեան պայմանագրի համար անհրաժեշտ է խաղաղ գործընթաց, որ դադրած է Ազրպէյճանի կողմէ՝ ուժ կիրառելէն ետք. ՀՀ ԱԳՆ
Ազրպէյճանի ղեկավարութեան հայատեաց դիրքորոշումը եւ վարքագիծը հիմք չեն տար՝ Ազրպէյճանի իշխանութիւններէն կառուցողականութիւն ակնկալելու Արցախի դէմ սանձազերծուած յարձակողականութեան արդիւնքով ստեղծուած իրավիճակին լուծումներ փնտռելու համար: 
Այս մասին նշեց ՀՀ Արտաքին գործոց նախարարութեան մամլոյ խօսնակ Աննա Նաղդալեանը «Արմէնփրէս»-ի հետ զրոյցի ընթացքին, արձագանգելով Ազրպէյճանի նախագահ Իլհամ Ալիեւի՝ Հայաստանին խաղաղութեան պայմանագիր առաջարկուելու մասին յայտարարութեան:
«Ըսածիս վառ վկայութիւնն է ապրիլ 12-ին Պաքուի մէջ տեղի ունեցած՝ Արցախեան պատերազմին նուիրուած «պուրակի» բացման Ազրպէյճանի նախագահին հնչեցուցած յայտարարութիւնները եւ ինքնին՝ ցուցադրութիւն կազմակերպելը՝ դիակապտութեան տարրեր պարունակող տեսարաններով եւ զոհուած հայ զինուորներու յիշատակին նկատմամբ անարգանքի դրսեւորումներով: 
Այս ամէնը, ինչպէս նաեւ ռազմագերիներու հարցին շահարկումը Ազրպէյճանի կողմէ, կու գայ ապացուցելու, թէ որքան հեռու կանգնած է Ազրպէյճանի ղեկավարութիւնը, ետպատերազմեան իրավիճակի, տարածաշրջանային խաղաղութեան եւ հաշտեցման վերաբերեալ իր իսկ յայտարարութիւններով», - ընդգծեց ԱԳՆ խօսնակը։
Անոր գնահատմամբ՝ Ազրպէյճանի նախագահը կը շարունակէ հանդէս գալ հակասական, իրարամերժ յայտարարութիւններով. մէկ կողմէ՝ սեփական լսարանին կը հրամցնեն հակամարտութիւնը լուծուած ըլլալուն վարկածը, միւս կողմէ ալ՝ միջազգային լսարանին համար կազմակերպուած միջոցառումին ընթացքին կը խօսին խաղաղութեան համաձայնագիրը ստորագրելու եւ Արցախեան հակամարտութեան որոշ հարցեր լուծուած չըլլալու մասին: 
«Պարզապէս մէկ պարզ դիտարկում ընենք այս առնչութեամբ, որ խաղաղութեան պայմանագիր ստորագրելու համար անհրաժեշտ է նախեւառաջ խաղաղ գործընթաց, որ դադրած է Ազրպէյճանի կողմէ ուժ կիրառելէ ետք»,- նշեց Նաղդալեանը՝ յաւելելով, որ Ալիեւի ակնարկած խաղաղութեան պայմանագրի շրջածիրէն ներս եւ ընդհանրապէս յառաջիկային որեւէ հանդիպում նախատեսուած չէ:
Ինչ կը վերաբերի Ալիեւի՝ Զանգեզուրի, Սեւանի եւ Երեւանի նկատմամբ նկրտումներն արտայայտող յայտարարութիւններուն, ՀՀ ԱԳՆ խօսնակը զաւեշտալի համարեց, որ Հայաստանի եւ հայ ժողովուրդի նկատմամբ իր բնօրրանին մէջ տարածքային պահանջներ կը ներկայացնէ մի երկրի ղեկավար, որու անուանումն անգամ Հարաւային Կովկասի տարածքին մէջ ունի միայն մէկդարեայ պատմութիւն թէ՛ քաղաքական, եւ թէ՛ անգամ աշխարհագրական առումներով: 
«Մենք կը հասկնանք, որ Ազրպէյճանի մէջ վերջին հարիւր տարին ընթացած է եւ կ’ընթանայ նոր ինքնութեան ձեւաւորման գործընթաց, սակայն հարկ կը համարենք վերստին ընդգծելու, որ պատմութիւնը Ազրպէյճանի ուժեղ կողմը չէ:
Նմանօրինակ սադրիչ յայտարարութիւնները կը խաթարեն տարածաշրջանին մէջ կայունութիւն հաստատելուն ուղղուած ջանքերը, որ սպառնալիք է տարածաշրջանի բոլոր պետութիւններուն համար», - նշեց Աննա Նաղդալեանը:
Ան նաեւ ընդգծեց, որ Հայաստանը կ’ակնկալէ միջազգային հանրութեան, առաջին հերթին՝ ԵԱՀԿ Մինսքի խումբի համանախագահ երկրներուն եւ միջազգային մասնագիտացուած կառոյցներուն գործունեայ աջակցութիւնը՝ ապահովելու ազրպէյճանական կողմը պատանդառութեան մէջ պահուող բոլոր ռազմագերիներուն եւ քաղաքացիական անձանց շուտափոյթ եւ անվտանգ վերադարձը: 
Ապրիլ 13-ին հրապարակուած է ԵԱՀԿ Մինսքի խումբի համանախագահներուն յայտարարութիւնը, որուն մէջ յատուկ նշուած է վերոնշեալ հարցը:
«Ինչպէս գիտէք այս հարցին մէջ իրենց դիրքորոշումը արտայայտած են միջազգային մեր բազմաթիւ գործընկերներ առ այն, որ ռազմագերիները պէտք է անյապաղ հայրենադարձուին», - ըսաւ ՀՀ ԱԳՆ խօսնակը:
ԱԳՆ-ն տարբեր մակարդակներով արդէն բազմիցս ներկայացուցած է իր դիրքորոշումը. համաձայն միջազգային մարդասիրական իրաւունքին, մասնաւորապէս՝ Ժնեւեան կանոնադրութիւններուն եւ հրադադարին մասին եռակողմ յայտարարութեան՝ 2020 թուի սեպտեմբեր 27-ին Արցախի Հանրապետութեան դէմ զինուած յարձակման ընթացքին եւ ատկէ ետք գերեվարուած բոլոր զինծառայողներն ու քաղաքացիական անձինք պէտք է Ազրպէյճանի կողմէ հայրենադարձուին՝ առանց որեւէ նախապայմանի «բոլորը բոլորի դիմաց» սկզբունքի հիման վրայ:
Աղբիւր՝ armenpress.am
ՀՀ մէջ պէտք է վերահաստատուի իշխանութեան հանդէպ ժողովուրդի վստահութիւնը. Ժիրայր Ռէիսեան
Սուրիոյ խորհրդարանի հայազգի երեսփոխան Ժիրայր Ռէիսեանը «Հայերն այսօր»-ի հետ զրոյցի ընթացքին անդրադարձած է Հայաստանի մէջ տեղի ունեցած արտահերթ խորհրդարանական ընտրութիւններուն։ 
Անոր կարծիքով՝ ընտրութիւնները հնարաւորութիւն պիտի տան Հայաստանի մէջ տեսնելու իշխանութիւն մը, որ ժողովուրդի հետ փոխվստահութիւն պիտի վայելէ եւ պիտի նպաստէ երկրի բարգաւաճումը. 
«Հայաստանի մէջ պէտք է վերահաստատուի իշխանութեան հանդէպ ժողովուրդի վստահութիւնը, որ պիտի օգնէ հայրենիքի համար վաղուայ օրուան մասին լաւատեսութեամբ մտածել», - ըսաւ Ռէիսեանը։
Ժիրայր Ռէիսեանի խօսքով՝ ընտրութիւններուն արդիւնքները ինչ ալ ըլլան, որեւէ քաղաքական ուժի կողմէ պէտք չէ բախումներ կամ լարուածութիւն հրահրուի. 
«Կը բաւէ՛ մեզի այսքան ցնցում եւ ցաւ, այդ բոլորին վրայ պէտք չէ նորը աւելցնել, ատիկա չի կրնար շահաւէտ ըլլալ ո՛չ մէկուն համար», - նշեց ան։ 
Սուրիահայ երեսփոխանը յոյս յայտնեց, որ քաղաքական այս կարեւոր շրջափուլը Հայաստանի մէջ պիտի ստեղծէ նոր հնարաւորութիւններ՝ քաղաքական, տնտեսական եւ այլ ոլորտներէն ներս։
Իրանի Սուրբ Յովհաննէս եկեղեցւոյ լուսանկարը յաղթած է լուսանկարչական մրցոյթին
Իրանի մէջ Սուրբ Յովհաննէս հայկական եկեղեցւոյ լուսանկարը ճանչցուած է «Wiki Loves Monuments» լուսանկարչական մրցոյթին յաղթող: 
Լուսանկարը քաշուած է ձիւնաբուքէն մէկ օր անց եւ ուղարկուած է մրցոյթին: 
Մրցոյթին մասնակցած են լուսանկարիչներ՝ Գերմանիայէն, Ֆրանսայէն, Իտալիայէն եւ այլ երկրներէն։
Սուրբ Յովհաննէսը 5-6-րդ դարու հայ կաթողիկէ եկեղեցի մըն է, որ կը գտնուի Իրանի Սոհրոլ քաղաքին մէջ: 
Անիկա վերակառուցուած է 1840 թուականին:
Սփյուռքի ներուժն օգտագործվում է Հայաստանի ՏՏ ընկերություններումԱյն ինչ Հայաստանի մասին լսած է ընտանիքիս մէջ ու կարդացած է գիրքերուն մէջ, այժմ իրական է, կը տեսնէ սեփական աչքերով։ 
Վահագն Սարգիսեանը Իրան ծնած ու մեծցած է, սակայն 2 տարի առաջ մշտական բնակութիւն հաստատելու նպատակաւ տեղափոխուած է Հայաստան։
«Առաջին անգամ, երբ եկայ Հայաստան 2000 թուականն էր, ատկէ ետք մի քանի անգամ դարձեալ եկած եմ, բայց կարճատեւ։ 
Ու ամէն անգամ, որ կու գայի, աւելի  կը համոզուէի, որ կ՚ուզեմ տեղափոխուիլ ու ապրիլ այստեղ»,-կըսե Վահագնը։
Որոշած էր սկզբնական շրջանին չաշխատիլ ու վերջապէս իրականացնել երազանքը՝ ճամբորդել Հայաստանի քաղաքները, սակայն հանդիպեցաւ «Krisp» հայկական ընկերութեան նախագահին եւ իսկոյն աշխատանքի առաջարկ ստացաւ։
«Ես մասնագիտութեամբ շուկայացմամբ կը զբաղիմ արդէն աւելի քան 10 տարի է վեր ե՛ւ Հայաստանի, ե՛ւ Իրանի մէջ։ 
Այս ընկերութենէն ներս աշխատիլը 2 տեսանկիւնէ հաճելի է. նախ կը զգամ, որ բան մը կը փոխուի աշխարհի մէջ, քանի որ միլիոնաւոր օգտատէրեր կը գործածեն արտադրանքը, նաեւ կը զգամ՝ ինչքան անիկա կ՚օգնէ մեր երկրի զարգացումին։ 
Մարդիկ կը տեսնեն, որ Հայաստանէն կարելի է համաշխարհային ընկերութիւններ ստեղծել, աւելի կ՚ոգեւորուին, յոյսով կը լեցուին ապագայի նկատմամբ»,-կ՚ըսե «Krisp» ընկերութեան շուկայացման ղեկավարը։
Կ՚ըսէ՝ եթէ որոշած ես վերադառնալ հայրենիք, ընտրած ես Հայաստանը որպէս մշտական բնակութեան երկիր, ապա զայն պէտք է ընդունիս իր լաւ եւ վատ կողմերով։
«Առաջին բանը, որ իբրեւ սփիւռքահայ կը զգաս Հայաստանի մէջ, պատկանելիութեան զգացողութիւնն է։ Բան մը, որ դժուար թէ ուրիշ տեղ կարենամ գտնել ու զգալ։ 
Հակառակ անոր, որ Իրան ծնած-մեծցած եմ, կը սիրեմ երկիրն ու ժողովուրդը: Այն ամէնը, ինչ լսած ու կարդացած եմ, այստեղ գալով  աւելի շատ կը զգամ, կը կապուիմ երկրին, անցեալին, ժողովուրդին հետ։ 
Կը կարծեմ՝ ատկէ ուրիշ տեղ չկայ»,-կ՚ըսե Վահագն Սարգիսեանը։
Հասած է կարօտնալ իրանահայ համայնքը, աշխոյժ հայկական կեանքն ու այնտեղ թողած ընկերները։ 
Անոնցմէ շատերը եւս որոշած են վերադառնալ Հայաստան։ 
Շուտով կրկին պիտի հանդիպին ու Հայաստանի մէջ ճամբորդելու երազանքը միասին իրականացնեն։
Հանրապետութեան նախագահը պիտի հանդիպի ՀՀ Զինուած ուժերու գլխաւոր շտաբի պետին հետ
ՀՀ նախագահի աշխատակազմը տեղեկացուցած է, որ երկրէն ներս լարուածութեան թուլացման եւ իրավիճակի խաղաղ հանգուցալուծման ուղիներ գտնելու նպատակաւ նախագահ Սարգիսեանը կը նախաձեռնէ քննարկումներու շարք մը:
Աւելի վաղ Հանրապետութեան նախագահի աշխատակազմը արձագանգեց լրատուամիջոցներու հարցերուն՝ Օնիկ Գասպարեանը պաշտօնէն ազատելու մասին առաջարկին վերաբերեալ։
Յայտարարութեան մէջ նշուած է, որ համաձայն ՀՀ Սահմանադրութեան՝ Հանրապետութեան նախագահը ունի եռօրեայ ժամկէտ իր դիրքորոշումը արտայայտելու համար: 
Նախագահը, մեկնելով պետական մարմիններուն բնականոն գործունէութիւնն ապահովելու անհրաժեշտութենէն, մինչ օրս սկզբունքային առարկութիւններ չէ ունեցած պաշտօնատար անձանց նշանակման եւ ազատման հարցին մէջ:
Մեկնելով ռազմական դրութեան իրավիճակէն, առկայ ճգնաժամի պայմաններուն մէջ Զինուած ուժերու գլխաւոր շտաբի պետին պաշտօնէն ազատելը հերթական անձնակազմային փոփոխութիւն չէ՝ հաշուի առնելով, որ ՀՀ Սահմանադրութեան համաձայն՝ Հայաստանի Հանրապետութեան Զինուած ուժերը կ՚ապահովեն Հայաստանի Հանրապետութեան պաշտպանութիւնը, անվտանգութիւնը, տարածքային ամբողջականութիւնը եւ սահմաններուն անձեռնմխելիութիւնը:
Հրապարակումին մէջ եւս մէկ անգամ նշուած է, որ Հանրապետութեան նախագահը ոեւէ մէկուն կամ որեւէ քաղաքական ուժի կողմէն չէ, երբեւէ չէ եղած եւ չի պատրաստուիր ըլլալու: 
Նախագահը իր գործառոյթներն իրականացնելու ատեն կ՚առաջնորդուի բացառապէս պետութեան ու ժողովուրդին շահերով:
Նախագահ Արմէն Սարգիսեանը կը կարեւորէ կայունութիւնն ու հանդուրժողականութեան մթնոլորտը երկրէն ներս եւ պիտի շարունակէ ամէն ինչ ընելու այդ ուղղութեամբ՝ համոզուած ըլլալով, որ խնդիրները պէտք է լուծուին երկխօսութեան, եւ ոչ թէ առճակատման միջոցաւ:
Վարչապետն ու իր տիկինը իրենց տան մէջ հիւրընկալած են պատերազմի ընթացքին վիրաւորուած զինծառայողներն ու կամաւորները
ՀՀ վարչապետ Նիկոլ Փաշինեան եւ տիկին Աննա Յակոբեան հիւրընկալած են պատերազմի ընթացքին վիրաւորուած զինծառայողները եւ կամաւորները:
«Այսօր հիւրընկալած էինք պատերազմի ընթացքին վիրաւորուած զինծառայողներն ու կամաւորները:
Անկեղծ զրոյց մը ունեցանք, խօսեցանք խնդիրներուն մասին, որոնք արձանագրուեցան։
Պատերազմի ընթացքին վիրաւորուած զինծառայողներուն եւ կամաւորներուն հետ այս հանդիպումները մեր յարկին տակ պարբերական պիտի ըլլան»,- ֆէյսբուքեան իր էջին վրայ գրած է Աննա Յակոբեան:
Վրաստանի վարչապետը շնորհաւորած է Նիկոլ Փաշինեանին՝ ընտրութիւններուն տարած յաղթանակին առթիւ
Վրաստանի վարչապետ Իրաքլի Ղարիպաշուիլին շնորհաւորած է ՀՀ վարչապետի պաշտօնակատար Նիկոլ Փաշինեանին՝ Հայաստանի մէջ կայացած արտահերթ խորհրդարանական ընտրութիւններուն «Քաղաքացիական պայմանագիր» կուսակցութեան տարած յաղթանակին առթիւ: 
Ան իր շնորհաւորական ուղերձը հրապարակած է «Թուիթէր»-ի իր էջին վրայ: 
«Սրտանց կը շնորհաւորեմ վարչապետ Նիկոլ Փաշինեանին՝ ընտրութիւնները յաջող իրականացնելու եւ նախնական արդիւնքներով «Քաղաքացիական պայմանագիր» կուսակցութեան տարած յաղթանակին առթիւ: 
Բոլորին յաջողութիւն կը մաղթեմ»,- գրած է Ղարիպաշուիլին:
Վրաստանի վարչապետը նաեւ նշած է, որ անհամբեր կը սպասէ նոր կառավարութեան հետ սերտ համագործակցութեան։
Վարչապետը անդրադարձած է անցած 2 տարիներուն ՀՀ պաշտպանութեան յատկացուած պիւտճէին
ՀՀ վարչապետ Նիկոլ Փաշինեան ընկերային ցանցի իր էջին վրայ գրառում մը կատարած է՝ անդրադառնալով Պաշտպանութեան նախարարութեան յատկացուած պիւտճէին։ 
Ան գրած է, որ դեռեւս 2019 թուի յունիս 1-էն կառավարութեան որոշմամբ զինծառայողներու ամսական մաքուր աշխատավարձը բարձրացած է։ 
Վարչապետը ներկայացուցած է ցանկը, թէ յստակ ո՛ր պաշտօնի համար քանի՛ տոկոս բարձրացած է։
Գունդի հրամանատարի աշխատավարձը բարձրացած է 22 հազար դրամով՝ 4.6 տոկոս, գունդի հրամանատարի տեղակալ՝ 51 հազար դրամ՝ 12.7 տոկոս, գումարտակի հրամանատար՝ 88 հազար դրամ՝ 23 տոկոս, վաշտի հրամանատար՝  97 հազար դրամ՝ 32.6 տոկոս, դասակի հրամանատար՝ 72 հազար դրամ՝ 26.2 տոկոս, աւագ ենթասպայ՝ 38 հազար դրամ՝ 18 տոկոս, շարքային պայմանագրային՝ 23 հազար դրամ՝ 13.7 տոկոս, սերժանտ պայմանագրային (դասընթաց անցած)՝ 49 հազար դրամ՝ 22 տոկոս:
«2020-ի պիւտճէին մէջ Պաշտպանութեան նախարարութեան յատկացուած է 307 միլիառ դրամ, որ 2018-ի փաստացի ցուցանիշը կը գերազանցէ 28%-ով կամ 66 միլիառ դրամով, իսկ 2017-ի փաստացիին համեմատ աւելի մօտ է 4.5%: 
2018-ի մայիսէն ի վեր Հայաստանի Հանրապետութիւնը ձեռք բերած է տեսանելի ժամանակահատուածի համեմատ աննախադէպ քանակի զէնք-զինամթերք: 
Զինուած ուժերը համալրուած են հակօդային պաշտպանութեան միջոցներով, հրետանային միջոցներով, զենիթային կայանքներով, հրաձգային զէնքերով, զինամթերքով, 310 միաւոր ինքնաշարժային սարքաւորումներով», - գրած է Նիկոլ Փաշինեան՝ նաեւ տեղեկացնելով, որ Պաշտպանութեան նախարարութիւնն ու Գլխաւոր շտաբը որոշած են՝ ի՛նչ գնել, իսկ կառավարութիւնը տրամադրած է անհրաժեշտ գումարները։
Վարչապետը այցելեց «Սուրմալու» առեւտուրի կեդրոնին տարածքը
Վարչապետ Նիկոլ Փաշինեանը այցելեց Երեւանի «Սուրմալու» առեւտուրի կեդրոնին տարածքը, ուր օգոստոս 14-ին տեղի ունեցաւ պայթում մը: 
Այս մասին յայտնեցին Հայաստանի Հանրապետութեան վարչապետի աշխատակազմի տեղեկատուութեան եւ հասարակայնութեան հետ կապերու վարչութենէն: 
Կառավարութեան ղեկավարին ուղեկցեցան Երեւանի քաղաքապետ Հրաչեայ Սարգսեանը, Արտակարգ իրավիճակներու նախարար Արմէն Փամբուխչեանը, Արտակարգ իրավիճակներու նախարարութեան փրկարար ծառայութեան տնօրէն Արմէն Գասպարեանը եւ Տեսչական մարմիններու աշխատանքներու համակարգման գրասենեակի ղեկավար Արթուր Ասոյեանը:
Վարչապետ Փաշինեանին ներկայացուեցան որոնողափրկարարական եւ հրդեհի մարման աշխատանքներուն ընթացքը:
«Կենաց» գինիի բարեգործական ցուցահանդէս-վաճառքին հասոյթը տրամադրուած է Զինծառայողներու ապահովագրութեան հիմնադրամին
Ապրիլ 8-ին Քոնկրէս հիւրանոցէն ներս տեղի ունեցաւ «Կենաց» գինիի բարեգործական ցուցահանդէսը, որու արդիւնքով հաւաքուած է 4.033.000 ՀՀ դրամ՝ 2․600.000 դրամը՝ աճուրդէն, 1.433.000 դրամը՝ գինիներու վաճառքէն, համտեսէն եւ նուիրաբերութիւններէն։
Միջոցառումը կազմակերպիչներն անուանած են «Կենաց», որ գրաբարի «կեանք» բառի սեռական հոլովն է: 
Անուան նպատակն է յարգանքի տուրք մատուցել բոլոր հերոսներուն եւ միեւնոյնատեն յիշել, որ պէտք է ապրիլ, սիրել մեր հայրենիքը՝ յանուն զոհուած հերոսներուն։
Միջոցառման ներկայ եղած է նկարչուհի Գոհար Սարգիսեանը, որու օգնութեամբ հիւրերը գինիով նկարած են թուղթին վրայ:
Գինիներու աճուրդն իրականացուցած է Հիմնադրամի տնօրէն Վարուժան Աւետիքեանը։ 
Հիմնադրամը շնորհակալութիւն յայտնած է աճուրդի մասնակիցներուն, բոլոր գինի արտադրողներուն եւ մասնակիցներուն՝ աջակցելու համար։ 
Մասնակիցները գինի գնելով իրենց ներդրումն ունեցած են Զինծառայողներու ապահովագրութեան հիմնադրամի նուիրաբերութեան ֆոնտին մէջ՝ միեւնոյնատեն ձեռք բերելով զայն շուկայականէն աւելի ցած արժէքով։
Կազմակերպիչները նշած են նաեւ, որ նմանօրինակ բարեգործական միջոցառումներ պարբերաբար տեղի պիտի ունենան՝ Զինծառայողներու ապահովագրութեան հիմնադրամի ֆոնտը համալրելու նպատակաւ։
Սպանիոյ մէջ ՀՀ դեսպանը Անտորայի խորհրդարանի նախագահին հետ քննարկած է հայ գերիներուն հարցը
Աշխատանքային այցելութեամբ մը Անտորայի մէջ գտնուող Սպանիոյ մէջ ՀՀ դեսպան Վլատիմիր Կարմիրշալեանը հանդիպած է այդ երկրի խորհրդարանի նախագահ Ռոսէր Սունիէ Փասքուեթի հետ։
ՀՀ դեսպանը ներկայացուցած է Արցախի դէմ ազրպէյճանաթրքական յարձակողականութեան պատճառաւ տարածաշրջանին մէջ ստեղծուած իրավիճակը, կարեւորած է հայ ռազմագերիներուն եւ գերեվարուած քաղաքացիական անձանց անյապաղ վերադարձնելու անհրաժեշտութիւնը։
Կողմերը քննարկած են նաեւ երկու երկրներուն միջեւ միջխորհրդարանական համագործակցութեան զարգացման հեռանկարները։
ՀՀ ԶՈՒ-ը ո՛չ յունիս 1-ին եւ ո՛չ ալ ատոր նախորդող օրերուն հատած են Ազրպէյճանի սահմանը. ՊՆ
Ազրպէյճանի պաշտպանութեան նախարարութիւնը հերթական ապատեղեկատուութիւն մը տարածած է, ըստ որուն՝ յունիս 1-ի երեկոյեան 40 հայ զինծառայող հատած է Ազրպէյճանի սահմանը, որմէ ետք Ազրպէյճանի Զինուած ուժերու ստորաբաժանումները «ստիպած են անոնց վերադառնալու ելման դիրքեր»։
«Ակնյայտ է, որ նմանատիպ ապատեղեկատուութիւնը Ազրպէյճանական ռազմաքաղաքական ղեկավարութիւնը շրջանառութեան մեջ կը դնէ ՀՀ զինուած ուժերու կողմէն հայ-ազրպէյճանական սահմանային իրադրութիւնը սրելու փորձերուն մասին միջազգային հանրութեան շրջանակէն ներս տպաւորութիւն ստեղծելու, եւ Ազրպէյճանի ԶՈՒ-ի կողմէն մայիս 12-ին եւ 13-ին Հայաստանի Հանրապետութեան տարածք ներթափանցելու սադրանքը հակակշռելու նպատակաւ», - ըսուած է ՀՀ ՊՆ յայտարարութեան մէջ։
Նախարարութիւնը յայտարարած է, որ Հայաստանի Հանրապետութեան Զինուած ուժերը ո՛չ յունիս 1-ին եւ ո՛չ ալ ատոր նախորդող օրերուն Ազրպէյճանի Հանրապետութեան սահմանը հատած են, եւ ատոր մասին բոլոր պնդումները այդ երկրի պաշտպանական գերատեսչութեան կողմէն տարածուող ապատեղեկատուութիւն են, որուն ծաւալը վերջին շրջանին էապես աւելցած է։
ՊՆ-ը նաեւ յայտնած է, որ օրեր առաջ ալ Ազրպէյճանի ՊՆ-ը կը պնդէր, թէ հայկական կողմը կրակ բացած է ինչպէս հայ-ազրպէյճանական սահմանին վրայ, այնպէս ալ Շուշիի ուղղութեամբ տեղակայուած ազրպէյճանական դիրքերուն վրայ, զոր հերքուեցաւ, համապատասխանաբար՝ Հայաստանի պաշտպանական գերատեսչութեան եւ Արցախի Հանրապետութեան մէջ խաղաղապահ առաքելութիւն իրականացնող ՌԴ զօրախումբի հրամանատարութեան կողմէն։
ՀՀ ՊՆ-ը հերքած է Իշխանասարի մէջ մարտերու մասին լուրերը. Ազրպէյճանը փորձած է սահմանային աշխատանքներ իրականացնել
ՀՀ Պաշտպանութեան նախարարութենէն յայտնած են, որ Ազրպէյճանական զինուժը մայիս 12-ի վաղ առաւօտեան, «սահմաններու ճշգրտման» հիմնաւորմամբ, փորձած է որոշակի աշխատանքներ իրականացնել Սիւնիքի սահմանային հատուածներէն մէկուն վրայ։
Հայկական ստորաբաժանումներուն ձեռնարկած միջոցառումներէն ետք ազրպէյճանական զինուորականները դադրեցուցած են այդ աշխատանքները։ 
Այս պահուն կ'ընթանան բանակցութիւններ՝ ստեղծուած իրավիճակը հարթելու ուղղութեամբ։
«Մամլոյ մէջ տարածուող տեղեկութիւնները «Իշխանասարի ուղղութեամբ ընթացող մարտերուն մասին» չեն համապատասխանիր իրականութեան։ 
Նման զարգացումներու պարագային Պաշտպանութեան նախարարութիւնը առաջինը հանդէս կու գար յայտարարութեամբ։ 
Կոչ կ'ուղղենք՝ ձեռնպահ մնալու չճշդուած, առաւել եւս՝ խուճապ տարածող տեղեկութիւններ հրապարակելէ»,- նշուած է ՊՆ հաղորդագրութեան մէջ։
ՀՀ վարչապետին «Իսքանտէր»-ին վերաբերեալ ճիշդ չէ զեկուցուած. վարչապետի խօսնակ
ՀՀ վարչապետը եւ ՌԴ նախագահը վերջերս կայացած հեռաձայնային զրոյցի ընթացքին քննարկած են Հայաստանի կողմէ «Իսքանտէր» համակարգի կիրառման վերաբերեալ ՀՀ վարչապետի յայտարարութիւնը: 
Այդ մասին «Արմէնփրէս»-ին յայտնած է վարչապետի խօսնակ Մանէ Գէորգեանը:
«Վարչապետը առկայ փաստերուն եւ տուեալներուն համադրութեան արդիւնքով եկած է եզրակացութեան, որ իրեն այս իրավիճակին առնչութեամբ ճիշդ չէ զեկուցուած: 
Աւելին, վարչապետին յայտարարութիւնը ոչ մէկ կապ ունի ռազմական եւ ռազմարդիւնաբերական համագործակցութեան ոլորտէն ներս հայ-ռուսական դաշնակցային յարաբերութիւններու բովանդակութեան ու որակի հետ: 
Կասկած չի յարուցեր նաեւ այն հանգամանքը, որ ռուսական զէնքը լաւագոյններէն է աշխարհի շուրջ», - ըսաւ Մանէ Գէորգեանը: 
ՀՀ վարչապետին խօսնակը ընդգծեց, որ Հայաստանի Հանրապետութիւնը կը շարունակէ սերտ համագործակցութիւնը Ռուսիոյ հետ՝ ռազմական արդիւնաբերութեան եւ բարձր արհեստագիտութեանց ոլորտներէն ներս, եւ մտադիր է քայլեր ձեռնարկելու՝ զայն աւելի խորացնելու ուղղութեամբ։ 
Ռուսիոյ նախագահ Վլատիմիր Փութինի մամլոյ խօսնակ Տմիթրի Փեսքովը իր գոհունակութիւնը յայտնած է ՀՀ վարչապետ Նիկոլ Փաշինեանի մամլոյ խօսնակ Մանէ Գէորգեանի այն յայտարարութեան առնչութեամբ, որ վարչապետին «Իսքանտէր»-ի իրավիճակին առնչութեամբ ճիշդ չէ զեկուցուած: 
«Արմէնփրէս»-ին փոխանցմամբ՝ այս մասին Փեսքովն ըսած է ՌԻԱ Նովոստիի հետ զրոյցի ընթացքին:
«Շատ կարեւոր է, որ ճշմարտութիւնն այս հարցին մէջ վերականգնուած է»,- նշած է Փեսքովը:
Աւելի վաղ, Նիկոլ Փաշինեանն իր վերջին հարցազրոյցին մէջ անդրադարձած էր ՀՀ երրորդ նախագահ Սերժ Սարգիսեանի մեղադրանքներուն` 44-օրեայ պատերազմի ընթացքին «Իսքանտէր»-ը ժամանակին չգործածելու վերաբերեալ: 
Վարչապետն ընդգծած էր, որ այդ հրթիռները կա՛մ չեն պայթած, կա՛մ պայթած են 10 տոկոսով: 
ՌԴ ՊՆ-ն ալ այս յայտարարութեան առնչութեամբ տարակուսանք յայտնած էր` տեղեկացնելով, որ Արցախի մէջ «Իսքանտէր» չէ գործածուած:
Ֆրանսայի Ովերն-Ռոն-Ալպի մարզային խորհուրդը նոր բանաձեւով մը դիմած է երկրի կառավարութեան՝ ճանչնալու Արցախի Հանրապետութիւնը
Ֆրանսայի ամենամեծ շրջաններէն Ովերն-Ռոն-Ալպը կը շարունակէ իր աջակցութիւնը՝ Արցախին։ 
Այս անգամ մարզային խորհուրդն ընդունեցաւ բանաձեւ մը, որմով կոչ կ’ուղղէ երկրի կառավարութեան՝ ճանչնալու Արցախի Հանրապետութիւնը։
«Հայերն այսօրի» հետ զրոյցի ընթացքին Վիենի փոխքաղաքապետ Լեւոն Սաքունցն ըսաւ, որ դեռեւս պատերազմի առաջին իսկ օրերէն շրջանի նախագահը 100 հազար եւրոյի մարդասիրական օգնութիւն ուղարկած էր Հայաստան։
«Ֆրանսայի եւ Հայաստանի յարաբերութիւնները պատմութեան մէջ միշտ ամուր եղած են։ 
Նաեւ Ֆրանսայի սփիւռքի ազդեցութիւնը կարեւոր եղած է։ 
Պատերազմի սկզբին նկատուեցաւ շատ ուժեղ նոր փուլ մը սփիւռքի մէջ. հայերը հասկցան, որ պահեր կու գան, երբ, ամէն պարագայի, ուզեն, թէ չուզեն, պէտք է ըլլան Հայաստանի կողքին, եւ այն տեղաշարժը, որ մենք տեսանք սեպտեմբեր 27-էն սկսեալ, աննախադէպ էր, այդպիսի բան մինչեւ հիմա չէր եղած»,- նշեց ան։
Լեւոն Սաքունցի խօսքով՝ Ովերն-Ռոն-Ալպը միացած է երկրի միւս տարածքային մարմիններուն՝ բանաձեւերով ճնշում գործադրելու երկրի կառավարութեան վրայ։
«Չեմ կրնար ըսել՝ ինչքանով պիտի հասնին նպատակին, բայց կը կարծեմ՝ շատ կարեւոր են այս գործընթացները, բայց այն, որ հարցը դրուեցաւ Ազգային ժողովէն ներս, մեծ պայքար էր։ 
Մենք ունինք Հայաստանի բարեկամներ՝ քաղաքապետեր, փոխքաղաքապետեր, դիւանագէտներ, որոնք անդադար աշխատած են այս ուղղութեամբ»,- ըսաւ Վիենի փոխքաղաքապետը։
Լեւոն Սաքունցը վստահ է, որ Ֆրանսան օրինակ պիտի ծառայէ նաեւ այլ երկրներու համար, եւ Արցախի ճանաչման հարցն արդէն միջազգային ծաւալով նոր թափ պիտի առնէ։
Նորոգուած Կիլիկիա թանգարանէն ներս ներկայացուած են Հայոց ցեղասպանութենէն փրկուած իրեր
Լիբանանի մէջ Մեծի Տանն Կիլիկիոյ կաթողիկոսարանէն ներս գործող Կիլիկիա թանգարանը բարեգործութեան շնորհիւ նորոգուած է, ստացած է նոր ձեւաւորում եւ ընդլայնած է մշակութային բաժինները։ 
Այսուհետեւ այցելուներուն նոր մօտեցմամբ պիտի ներկայացուին Հայոց ցեղասպանութենէն փրկուած եւ տարիներով պահպանուած հայկական մշակութային իրերը։
«Երբ մէկը այցելէ թանգարան, առաջին յարկը կը գտնէ ծիսական զգեստներ եւ սպասք, որոնք բոլորը փրկուած են Սիսի Կիլիկիոյ կաթողիկոսութենէն՝ զգեստները, աւետարանները, գաւազանները, միւռոնի կաթսան, ձեռագիրներ, վարագոյրներ եւ այլն», - ըսաւ Մեծի Տանն Կիլիկիոյ կաթողիկոսութեան դպրեվանքի տեսուչ հոգեշնորհ տէր Պարոյր վարդապետ Շերնէզեանը։
Միւս բաժիններուն մէջ ցուցադրուած են Կիլիկիոյ դպրոցներու եւ վանքերու ձեռագիրները, որոնք պահպանելու համար թանգարանին օգնած են Գերմանիոյ արտաքին գործոց նախարարութեան մշակութային բաժնի մասնագէտները։ 
Այցելուները պիտի կարենան նաեւ տեսնել տարբեր թագաւորութիւններու պատմական դրամները, գորգերը, ինչպէս նաեւ հնագիտական եւ կենցաղային իրեր՝ Արեւմտեան Հայաստանէն։
«Երրորդ յարկը պատկերասրահ է, ուր հայ նշանաւոր գեղանկարիչներու եւ քանդակագործներու գործերը ներկայացուած են, կան նաեւ սրբապատկերներ, որոնք փրկուած են Կիպրոսի հայկական Մակարայ վանքէն, կան Անթիլիասի Սուրբ թարգմանչաց եկեղեցիէն մնացած պատկերներ եւ շարք մը թանկարժէք գործեր», - ըսաւ տէր Պարոյր վարդապետ Շերնէզեանը։
Համաճարակի, տնտեսական ճգնաժամի եւ ներքաղաքական լարուածութեան պայմանները ազդած են նաեւ թանգարանի աշխատանքին վրայ՝ չկան այցելուներ, չեն կազմակերպուիր ցուցահանդէսներ։ 
Հակառակ այս ամէնուն՝ տէր Պարոյրը կ’ըսէ՝ լիբանանահայութիւնն ամուր կապուած է հայկական մշակոյթին եւ պատմութեան, ինչը կ’օգնէ նաեւ սփիւռքի մէջ ատոր յետագայ զարգացումը.
«Յաճախ, երբ մեր աշակերտները կամ այլ երիատասարդները կը ճամբորդեն, կու գան Հայաստան, երբ շատ յուշակոթողներ կը տեսնեն, ոչ միայն իրենց համար հարազատ է, այլ նաեւ նոյնիսկ պատմութիւնը գիտեն», - պատմեց ան։
Կիլիկիա թանգարանը յառաջիկային կը նախատեսէ ցուցահանդէսներ եւ դասախօսութիւններ կազմակերպել։ 
Կը սպասեն նաեւ միւս երկրներուն մէջ ապրող հայերը, որ Լիբանան գալուն պէս՝ անպայման այցելեն Կիլիկիա թանգարան։
Մարդասիրական օգնութեան միացած են հայրենադարձները. Լիբանանեան ճաշարանն անվճար սնունդ կը բաշխէ արցախցիներունԼիբանանեան ճաշարանը եւս, իր կարգին, միացաւ արցախցիներուն օգնելու խնդրին։ 
Տնօրէնին խօսքով՝ առաջին իսկ օրէն մտածած է, թէ ինչպէս կրնայ օգնել իր հայրենիքին եւ հայրենակիցներուն. 
«Մենք այստեղէն կ’օգնենք զինուորներուն՝ առաջնագիծ սնունդ ուղարկելով, կը տեսնենք՝ ով կ’երթայ այնտեղ եւ կ’ուղարկենք։ 
Սնունդով կ’օգնենք բոլոր կանանց  եւ երեխաներուն, որոնք եկած են Արցախէն եւ ապաստանած են կառավարութեան տուած կամ իրենց բարեկամներուն տուներէն ներս։ 
Մինչեւ հիմա 17 ընտանիքի ամէն օր սնունդով կ’ապահովենք։ 
Սնունդն ալ ամբողջութեամբ անվճար է»,- կ’ըսէ ան։
Ճաշարանի աշխատակազմը ամէն ինչ կ’ընէ, որպէսզի սնունդը համեղ եւ չձանձրացնող ըլլայ. թէ՛ հայկական, թէ՛ լիբանանեան խոհանոցներու ուտեստներ կը պատրաստեն, որպէսզի ամէն օրուայ ճաշը տարբերի նախորդէն։
Վազգէնի խօսքով՝ միշտ ալ երազած է Հայաստանի մէջ սեփական գործն ունենալ եւ արդէն 1 տարի է, ինչ վերջնական տեղափոխուած է հայրենիք.
ՀՀ-ն դիմած է ՄԻԵԴ՝ գերեվարուած 6 հայ զինծառայողի իրաւունքներու ապահովման պահանջով  
Մարդու իրաւունքներու եւրոպական դատարանին մէջ ՀՀ ներկայացուցիչը յայտնած է, որ Հայաստանի Հանրապետութիւնը դիմած է Մարդու իրաւունքների եւրոպական դատարան՝ գերեվարուած վեց հայ զինծառայողի հիմնարար իրաւունքներու ապահովման պահանջով։
«Սոյն թուականին մայիս 27-ի վաղ առաւօտեան ՀՀ Գեղարքունիքի մարզի սահմանային հատուածին մէջ չափագիտական աշխատանքներ կատարելու ընթացքին գերեվարուած հայ զինծառայողներու իրաւունքներու պաշտպանութեան համար ՄԻԵԴ-ին մէջ ՀՀ ներկայացուցչի գրասենեակը Դատարանի կանոններու 39-րդ Կանոնի համաձայն Եւրոպական դատարան ներկայացուցած է Ազրպէյճանի նկատմամբ անյապաղ միջանկեալ միջոց կիրառելու դիմում», - ըսուած է յայտարարութեան մէջ։
Ներկայացուած դիմումին նպատակն է՝ երաշխաւորել գերեվարուած անձինք՝ Մարդու իրաւունքներու եւրոպական կանոնադրութեամբ երաշխաւորուած կեանքի եւ խոշտանգումներէն զերծ մնալու իրաւունքներու ապահովումը։
Ռուս բժիշկը կը վերապատրաստէ զինծառայողներու բուժումով զբաղող մասնագէտներըՎատիմ Մուխամեթզեանովն է։ 
Բժիշկ, վերականգնողական մասնագէտը եկած է Ռուսիայէն՝ զինծառայողներու վերականգնումով զբաղող հայ մասնագէտները վերապատրաստելու համար։ 
Անոնց կը սորվեցնէ՝ ինչպէս գործածել «Էքզարթա» մկանաբուժական սարքաւորումը, որ շուտով պիտի գործարկուի Հայաստանի եւ Արցախի մի քանի բժշկական հաստատութիւններէ ներս։ 
Սարքաւորումը նուիրաբերած է «ՎԻՒԱ» բարեգործական հիմնադրամը։
«Այսօրուայ դրութեամբ ամենակարեւոր խնդիրը զինուորներու վերականգնումն է, եւ ըստ այդմ՝ մի քանի ուղղութեամբ կ’իրականացնենք ծրագիրներ, որոնցմէ մէկը նոյնինքն այս ծրագիրն է՝ մասնագէտներու պատրաստման եւ զինուորներու վերականգնողական աշխատանքներով զբաղող կեդրոններու սարքաւորումներու հարթակի արդիականացման համար»,-կ՚ըսե «ՎԻՒԱ» բարեգործական հիմնադրամի հայաստանեան ներկայացուցիչ Աստղիկ Մարկոսեանը։
Ռուս բժիշկին հետ 5-օրեայ դասընթացը իրականացուած է «Առողջարարաբանութեան եւ ֆիզիքական բժշկութեան գիտահետազօտական հիմնարկէն ներս», ուր եւս պիտի գործածուի այս սարքաւորումը։ 
Դասընթացին մասնակցած են մկանաբուժական մասնագէտներ Երեւանէն, Գիւմրիէն եւ Արցախէն։
«Ճիշդ դեկտեմբեր 31-ին ստացանք այս սարքաւորումէն մի քանի օրինակ, որոնք նախատեսուած են բաշխելու Հայաստանի մի քանի բժշկական կեդրոններու»,- կ՚ըսե «Առողջարարաբանութեան եւ ֆիզիքական բժշկութեան գիտահետազօտական հիմնարկի» տնօրէն Տիգրան Վահրամեանը։
«Էքզարթա» մկանաբուժական սարքաւորումը հնարաւորութիւն կու տայ մարմնի շարժումներ կատարելու, առանց ձգողութեան, օգնելով հիւանդին՝ օդին մէջ կախուած վիճակին շարժելու մկանները։
«Քանի որ մեր զինծառայողներուն մօտ մեծաւ մասամբ կան ջղամկանային, յօդային վնասուածքներ, շատ արդիական է այս սարքաւորումը՝ վերականգնումի գործընթացի փուլին աւելի արագ եւ դրական արդիւնքներ ունենալու համար»,-կ՚ըսե տնօրէնը։
Գիտահետազօտական հիմնարկէն ներս այժմ կը բուժուին աւելի քան 100 զինծառայող։ 
Հիմնադրամը պիտի շարունակէ աջակցութեան տարբեր ծրագիրներ իրականացնել եւ օգնել զինծառայողներուն՝ ապաքինուելու շատ աւելի արագ։
ՀԱՊԿ-էն ներս ներկայացուած է Սիւնիքի մէջ ստեղծուած իրադրութիւնը
ՀԱՊԿ մշտական խորհուրդի նիստի ընթացքին ՀԱՊԿ-էն ներս ՀՀ մշտական ներկայացուցիչ Վիքթոր Պիակովը ներկայացուցած է Սիւնիքի մարզին մէջ ազրպէյճանական կողմի հրահրած սադրիչ գործողութիւնները եւ ատոնց հետեւանքով ստեղծուած իրադրութիւնը:
Պիակովը նշած է, որ Ազրպէյճանի իրականացուցած սադրանքը ոտնձգութիւն է ՀԱՊԿ անդամ Հայաստանի ինքնիշխան տարածքի նկատմամբ եւ լրջագոյն սպառնալիք տարածաշրջանային անվտանգության ու կայունութեան: 
Ան նաեւ ընդգծած է, որ Հայաստանի տարածքէն հնարաւորինս արագ ետ չքաշվուելու պարագային իրավիճակի յետագայ տեղաշարժման ողջ պատասխանատուութիւնը կ'իյնայ ազրպէյճանական կողմի վրայ:
«Զինծառայողներու ապահովագրութեան» հիմնադրամը  հետեւողական է նուիրաբերուած իւրաքանչիւր լումայի նկատմամբԳիտակցելով զինուորին կողմէ վճարուող գինը հայրենիքի խաղաղութեան եւ սերունդներու անվտանգ ապագային համար՝ «Զինծառայողներու ապահովագրութեան» հիմնադրամը ստեղծուեցաւ 2017 թուին՝ հայրենիքի սահմանները պաշտպանելու ատեն զոհուած, անհետ կորած, հաշմանդամութիւն ձեռք բերած մարտիկներուն ու անոնց ընտանիքներուն ընկերային բարօրութեան, կայուն եւ հաւասար ապահովագրական հատուցումներ տրամադրելու նպատակաւ:
«Ստեղծման ամէնէն կարեւոր նպատակը այն էր, որ հատուցումները հաւասար ըլլան, բոլորը հաւասարապէս ստանան, արդար բաշխուի: 
Չափազանց կարեւոր է համակարգուած տրամադրել հատուցումները եւ երկարաժամկէտ, հիմնադրամը ճիշդ ատիկա կ՚ընէ՝ մէկ անգամ խոշոր հատուցում կը կատարէ՝ 10 միլիոնի չափով, այնուհետեւ ամէն ամիս 200-300 հազար դրամի չափով: 
Կոչս է մեր բոլոր հայրենակիցներուն՝ ըլլայ Հայաստանի մէջ, թէ սփիւռքի. եթէ կը ցանկան օգնել զոհուած, հաշմանդամ դարձած կամ անհետ կորած զինուորներու ընտանիքներուն, ապա փոխանցում թող կատարեն միայն հիմնադրամին միջոցաւ»,- ըսաւ Վարուժան Աւետիքեանը: 
Համաձայն գործող օրէնսդրութեան՝ հիմնադրամին շահառու կրնան դառնալ զոհուած զինծառայողներու ընտանիքի անդամները. ծնողքը, կինը եւ երեխաները: 
Ինչպէս նաեւ 1-ին կամ 2-րդ կարգի հաշմանդամութիւն ունեցող զինծառայողները:
Հիմնադրամը այժմ հատուցման որոշում կայացուցած է շուրջ 2.500 շահառուի համար: 
Փաստացի վճարում կատարուած է շուրջ 2.100 անձի, մնացեալը կը գտնուին վճարման փուլին մէջ:
«Հիմնադրամը կ՚ապահովէ հատուցումներու գործընթացը, ինչպէս գիտէք՝ անցեալին քանակներուն առնչեալ կուտակումներ կային, սակայն այսօր այդ կուտակումներուն խնդիրը լուծուած է եւ ինչպէս խոստացած էինք, մինչեւ մայիս մենք վճարումի կ՚ուղարկենք բոլոր այն դիմումները, որոնք տացած ենք մինչեւ ապրիլ 1»,- նշեց Սմբատ Սաիեանը:
Յաճախ փաստաթուղթերուն մէջ անճշտութիւններ կ՚ըլլան, այն ինչ ժամանակ կը խլէ ճշտումներ կատարելու, որմէ ետք միայն հատուցումի վճարման գործընթացը կը սկսի: 
Հատուցումներու, նուիրաբերութիւններու շահառու համարուելու մասին առաւել մանրամասն կրնաք տեղեկանալ՝ այցելելով «1000plus.am» կայք, ուր ամէն րոպէ կը կատարուին թարմացումներ եւ ճշգրտումներ: 
«Հիմնադրամի կարեւոր սկզբունքը թափանցիկութիւնն է, որ տեսանելի է նաեւ կայքին վրայ: 
Այցելելով «1000plus.am» կայք՝ գլխաւոր էջին վրայ դուք կրնաք տեսնել տուեալ պահու դրութեամբ հաւաքագրուած միջոցները եւ կատարուած հատուցումները՝ բոլոր չորս արժոյթներով:  
Հիմնադրամին կայքը բաւական բազմաշերտ է եւ յագեցած տեղեկատուութիւն կը պարունակէ, պարբերաբար կը հրապարակուին հիմնադրամին վերաբերեալ նորութիւնները, ընելիքները, այն մարտահրաւէրները, որոնց միջոցաւ դրամահաւաքութեան նախաձեռնութիւններ կը կազմակերպուին»,- ըսաւ Նարինէ Գալստեանը: 
Դրամահաւաքութեան եւ դրամահայթայթման միջոցառումները բազմաժանր են, սակայն բոլորն ալ մէկ նպատակ ունին՝ օգնել հայրենիքի պաշտպաններուն: 
«Մենք ամէն ամիս կը կազմակերպենք առնուազն մէկ միջոցառում, որ ուղղուած է լրացուցիչ միջոցներ ծնանելու: 
Կ՚ուզեմ նշել, որ Հայաստանի եւ Արցախի մէջ աշխատող մեր բոլոր հայրենակիցները 2017 թուականէն ի վեր ամէն ամսուայ աշխատավարձէն հատուցումներ կը կատարեն հիմնադրամին եւ կը կանգնին մեր հերոսներուն ու անոնց ընտանիքներուն կողքին: 
Կոչ կ՚ուղղեմ սփիւռքի մեր հայրենակիցներուն՝ եւս միանալու այդ կարեւոր նախաձեռնոութեան», - նշեց Սոնա Պաղտասարեանը: 
Հիմնադրամին կատարուած նուիրաբերութիւններու եւ դրոշմանիշային վճարներու իւրաքանչիւր լուման բացառապէս կ՚ուղղուի հայրենիքին սահմանները պաշտպանելու ատեն զոհուած եւ հաշմանդամ դարձած զինուորին կամ անոր ընտանիքին։ 
Նուիրատուութիւն կատարելով հիմնադրամին՝ դուք կ՚ապահովագրէք հայոց բանակի զինուորին կեանքն ու առողջութիւնը։
Գերութենէն Մարալ Նաճարեանի ազատուելուն առթիւ ԱԺ նախագահը շնորհակալութիւն յայտնած է Ռուսիոյ Դաշնային խորհուրդի նախագահին
ՀՀ Ազգային ժողովի նախագահ Արարատ Միրզոյեան շնորհակալութիւն յայտնած է Ռուսիոյ Դաշնային խորհուրդի նախագահ Վալենթինա Մաթուիենքոյին Մարալ Նաճարեանի՝ ազրպէյճանական գերութենէն ազատուելուն առթիւ։ 
Ֆէյսպուքի իր էջին վրայ ան գրած է, որ կը պատրաստուի ԱԺ խորհուրդին առաջարկելու տիկին Մաթուիենքոյին շնորհել ԱԺ պատուոյ շքանշան: 
«Մեր հայրենակցուհի Մարալ Նաճարեանը ազատեցաւ ազրպէյճանական գերութենէն եւ արդէն կը գտնուի Լիբանանի մէջ։ 
Այս կապակցութեամբ կ’ուզեմ շնորհակալութիւն յայտնել Ռուսիոյ Դաշնային խորհուրդի նախագահ Վալենթինա Մաթուիենքոյին, ով արձագանգեց Տաթեւ Հայրապետեանի կողմէն նախաձեռնած ԱԺ բոլոր կին երեսփոխաններուն նամակին եւ անձամբ իմ խնդրանքիս՝ միջնորդի դեր ստանձնել Մարալին օր առաջ ազատելու գործին մէջ», - գրած է ԱԺ նախագահը։ 
Ազգային ժողովի նախագահը յոյս յայտնած է, որ համատեղ ջանքերով պիտի կարենան օր առաջ վերադարձնել բոլոր ռազմագերիները եւ գերեվարուած անձինք։
«Քայլ դէպի տուն» ծրագիրը սկսած է ընդունիլ յայտեր սփիւռքէնՀՀ Սփիւռքի գործոց գլխաւոր յանձնակատարի գրասենեակի ծրագիրներու իրականացման բաժնի պետ 
«Քայլ դէպի տուն» ծրագիրը սկսած է ընդունիլ յայտեր սփիւռքէն։ 
70 սփիւռքահայ պատանիներ աւելի քան 15 երկրէ ցանկութիւն յայտնած են այցելելու եւ ճանչնալու հայրենիքը։ 
«Ծրագիրը կը սկսի յունիս 21-ին եւ կ’աւարտի օգոստոս 14-ին։ 
Ծրագիրը ունի 4 փուլ, այսինքն իւրքանչիւր փուլին կը նախատեսենք հիւրընկալել շուրջ 100 մասնակից սփիւռքէն», - ըսաւ Հայկ Ենկիպարեանը։ 
Անցեալ տարի, հակառակ համաճարակի բռնկումին, ծրագիրը կայացաւ, բայց առցանց։ 
Հայկ Ենկիպարեանը ըսաւ՝ սփիւռքի մէջ ոգեւորութիւնը մեծ էր, սակայն մասնակիցները խնդրած էին գոնէ 2021 թուին ապահովել իրենց այցելութիւնը Հայաստան։ 
Այս տարի հայրենիք պիտի գան թագաժահրի բացասական պատասխանը ձեռքերնին՝ ախտահանիչներով ու դիմակներով։  
«Ճամբարին մէջ գիշեր-ցերեկ պիտի ունենանք առաջին բժշկական օգնութիւն ցուցաբերող բժիշկ։ 
Այցելություններու ընթացքին անոնց մշտապէս պիտի ուղեկցի բժիշկ, այսինքն՝ կանխարգելիչ միջոցներ, ջերմաչափում օրը մի քանի անգամ պիտի փորձենք իրականացնել»,- նշեց ան։ 
Ծրագիրն այս տարի յագեցած է. ճամբար, այցելութիւն Հայաստանի պատմամշակութային վայրեր, կրթական հաստատութիւններ ու գիւղական համայնքներ, լեզուի, հայրենագիտութեան, ազգային երգ ու պարի դասընթացներ, շարք մը հանդիպումներ ու միջոցառումներ։ 
«Ծրագրի հիմնական նպատակը հայապահպանութիւնն է, ազգային ինքնութեան զարգացումը, ամրապնդումն ու պահպանումը, ինչպէս նաեւ հայրենիքի հետ կապի ամրապնդումը»,- ըսաւ բաժնի ղեկավարը։  
Հայկ Ենկիպարեանի խօսքով՝ մասնակիցները մշտապէս դժուարութեամբ հրաժեշտ կու տան հայրենիքին ու նոր ընկերներուն, շատերը նոյնիսկ կը մնան ու կրթութիւնը կը շարունակեն Հայաստանի մէջ։
Սուրիահայ վարսայարդար Աւօ Չիլինկարեանը հայրենիք տեղափոխուելուն պէս շարունակեց իր գործը
Մկրատն ու սանտրը ձեռքը առաւ նաեւ Հայաստանի մէջ։ 
Սուրիահայ վարսայարդարը հայրենիք տեղափոխուելուն պէս շարունակեց իր գործը եւ հիմա յաճախորդները մազերը յարդարելու համար նախապէս կը ժամադրուին։ 
«Սիրիահայ հաճախորդներ ունիմ, բայց ավելի շատ այստեղի հայեր են։ 
Հաճախորդներիս 20-10 տոկոսն են սիրիահայեր, մնացածը տեղացիներ են», - կ’ըսէ ան։  
Աղջիկ թէ տղայ. Աւօ Չիլինկարեանի մօտ բոլորը կու գան. վարսերը կը կտրեն, կը յարդարեն,  որեւէ տեսակի սանրտուածք եւ ոճային փոփոխութիւն կը ստանան եւ ժպիտով կը հեռանան։ 
Աշխատանքին մէջ հիմնական տարբերութիւնը ոճային նախընտրութիւններն են: 
Կ᾽ըսէ՝ այստեղ Հայաստանի մէջ, աղջիկները կը նախընտրեն աւելի պարզ եւ բնական արտաքին ունենալ։
«Սկզբում, երբ նոր էի եկել Հայաստան, միքիչ դժվար էր հասկանալ, թե մարդիկ այստեղ ինչպես են սիրում, ինչպիսին է իրենց ճաշակը, ոճը։ 
Երբ սկսեցի աշխատել,  հասկացա, որ իրենց ոճնը միքիչ ուրիշ ձեւի է, ավելի սովորական, հասարակ են սիրում այստեղի մարդիկ», - կ’ըսէ ան։
Սկիզբը անսովոր էր հայերուն ջերմութիւնը եւ հիւրընկալութիւնը, բայց կարճ ժամանակուան մէջ Աւօն սիրեց եւ կապուեցաւ Հայաստանեան ջերմ մթնոլորտին։ 
Հայրենիքը չսիրել կարելի չէ, յատկապէս երբ մշակոյթին եւ կենցաղին առաւել մօտ ըլլաս, իսկ Աւօն հասցուցած է տեսնել ու զգալ Հայաստանն իր գոյներով, համերով ու հոտերով. 
Սեփական գործը հիմնելու եւ հայրենիքին մէջ աւելի կայուն զգալու նպատակէն դէպի իրականութիւն ընդամէնը մէկ քայլ է, իսկ այդ ճանապարհը Աւօն կ᾽անցնի համբերութեամբ, ժպիտով եւ սեփական գործին հանդէպ մեծ նուիրումով։
Իսրայէլի Սուրբ Եղիա եկեղեցւոյ խորանը նորոգուած է 
Իսրայէլի հիւսիսային շրջաններու միակ եկեղեցին Երուսաղէմի հայոց պատրիարքութեան եւ հայ համայնքին ջանքերով նորոգուած է։ 
Սուրբ Եղիա եկեղեցին Իսրայէլի Հայֆա քաղաքի տեսարժան վայրերէն է։ 
Տիրայր քահանայ Յովակիմեանի տարիներու երազանքն էր նորոգել եկեղեցին, մնացած էր միայն խորանը։
«Երբ եկեղեցւոյ մէջ շինարարութիւն կը կատարուի, մանաւանդ խորանի հատուածը, այսինքն՝ նոր խորան կը տեղադրուի, պէտք է օծել, Պղծեալ տաճարի արարողութիւն ընել եւ ատկէ ետք միայն կարելի է պատարագ մատուցանել։ 
Եւ բարեբախտաբար, մենք այն շրջանին աւարտեցինք նորոգումը, երբ ժահրին առնչեալ սահմանափակումներն արդէն թեթեւցած էին», - ըսաւ Տիրայր քահանայ Յովակիմեանը։
Վնասուած էր խորանին յատակը եւ փլուզուելու վտանգ կար։ 
Քահանան ըսաւ՝ մանրակրկիտ աշխատանք կատարուած է։ 
Սկսած էին սեպտեմբերէն, աւարտած դեկտեմբերին, իսկ այս տարուայ մարտի սկիզբը եկեղեցին օծած են եւ պատարագ մատուցած են։ 
Աւելի քան 100 հայ մասնակցած է օծման արարողութեան, իսկ կանայք ուտեստներ կը պատրաստէին եւ հիւրասիրութիւն կը կազմակերպէին եկեղեցւոյ բակէն ներս։
«Եկեղեցւոյ դերը սփիւռքի մէջ, եւ յատկապէս Իսրայէլի մէջ, շատ կարեւոր է։ 
Անցեալին եւ մինչ օրս ալ հոգեւորականները դպրոցներուն մէջ, հայկական ակումբներէն ներս մշտապէս դասաւանդած են կրօն եւ Աստուածաշունչ, պատմութիւն եւ լեզու։ 
Հայֆայի հայ համայնքի յաջողութիւններուն մեծ մասը եկեղեցւոյ եւ համայնքին կապուածութեան շնորհիւ է, քանի որ միշտ իրար հետ կ՚աշխատին, ամէն ինչ միասին կ՚ընեն», - նշեց ան։
Այս եկեղեցւոյ մէջ Հայֆայի հայերը կը պսակադրուին ու կը մկրտուին։ 
Քաղաքի հայ համայնքն այնքան ալ մեծ չէ, տարեկան ընդամէնը 5 հարսանիք կը կազմակերպեն։
Ու եթէ առհասարակ հարսանիքներուն կը հրաւիրուին միայն հարազատներն ու ընկերները, ապա Հայֆայի մէջ կը հաւաքուի ամբողջ հայ համայնք մը՝ միասին տօնելու կարեւոր իրադարձութիւնը։
«Տարուայ լաւագոյն նախագիծ» կոչումը Եւրոպական միութիւնը շնորհեց նիտրլանտահայերուն նախագծին
«Հոլանտերէն՝ ոչ հոլանտացիներու համար» (Dutch for Non-Dutch) նիտրլանտահայերու կամաւորական նախագիծը Եւրոպական միութեան «Solidarity Corps» գրասենեակի կողմէն արժանացաւ «Տարուայ լաւագոյն նախագիծ» կոչումին։
Պարգեւատրման արարողութիւնը կատարուած է առցանց։ 
Յաղթող նախագծի շրջանակէն ներս Եւրոպական միութիւնը Նիտրլանտներուն մէջ հոլանտերէն սորվեցնող երիտասարդ խումբին  հնարաւորութիւն պիտի տայ 12 ամիս մասնակցելու վերապատրաստման դասընթացքներու եւ կատարելագործելու գիտելիքները։
Մրցանակաբաշխութեան արդիւնքներուն մասին առաւել մանրամասն՝ https: //www.brightfuturenl.com/post/we-won-eu-solidarity-awards-2021
Թուրքիոյ խորհրդարանը քննարկած է Մշոյ հայկական թաղամասը քանդելու հարցը
Թրքական իշխանութիւնները նպատակադրուած են քանդել երկրի տարածքին մէջ գտնուող հայկական թաղամասերը: 
Քաղաքաշինական ծրագիրներու անուան տակ իշխանութիւնները նաեւ քննարկած եւ հաստատած են Մշոյ Քալէ թաղամասի հայկական բոլոր տուները քանդելու ծրագիրը: 
Մշակուած է ծրագիր մը, ըստ որու քանդուած տուներուն փոխարէն պիտի կառուցուին բազմայարկ բնակելի շէնքեր:
Մշոյ քաղաքապետարանը դեռեւս 2011 թուին հաստատած էր այս ծրագիրը:
Թուրքիոյ ընդդիմադիր երեսփոխանները նշած են, որ մինչեւ 2000-ականներ Մշոյ հայկական թաղամասերը մեծաւ մասամբ պահպանուած են, իսկ 2021 թուին ոչնչացուած են: 
Քալէ թաղամասին մէջ կայ հայկական տուն մը, որ արձանագրուած է որպէս պաշտպանութեան ենթակայ մշակութային արժէք: 
Ընդդիմադիր երեսփոխանները նաեւ նշած են, որ իշխանութիւնները արհեստականօրէն ծրագիրներ կը ստեղծեն, որոնցմով վերջնականապէս կը վերացուին հայկական բնակելի տուներն ու թաղամասերը:
Աղբիւր՝ asbarez.com
Հոլանտայի խորհրդարանի թրքական խմբակցութիւնը միացած է հայ ռազմագերիները անյապաղ ազատելու պահանջին
Հոլանտայի Թուրքիոյ եւ Ազրպէյճանի շահերը սպասարկող «Denk» կուսակցութեան երեք անդամէ բաղկացած խմբակցութիւնը փոխած է իր դիրքորոշումը եւ միացած է անցեալ շաբաթ խորհրդարանին ընդունած բանաձեւին, որ կոչ կ'ուղղէ ԱԳ նախարարին՝ եւրոպական մակարդակով ճնշում գործադրելու Ազրպէյճանի նկատմամբ՝ հայ ռազմագերիները եւ քաղաքացիական անձինք անմիջապէս հայրենադարձելու պահանջով։
«Denk» կուսակցութիւնը Թուրքիոյ ղեկավարի շահերը յառաջ մղող ուժի համբաւ ունի, որ սովորաբար կ'ընտրէ մի քանի հարիւր հազարանոց թրքական համայնքի ձայներուն հաշուոյն։
Ուքրանիոյ հայերու միութիւնը կը նշէ հիմնադրման 20-ամեակը
Ուքրանիոյ հայերու միութիւնը, որ կը միաւորէ երկրին մէջ գործող բոլոր հայկական համայնքները, յուլիս 1-ին կը նշէ հիմնադրման 20-ամեակը: 
«Ուքրանիոյ հայերու միութեան կը մաղթեմ յետագայ բարգաւաճում, գործունէութեան ընդլայնում եւ յաջողութիւն Հայաստանի Հանրապետութեան հետ սփիւռքի կապերու պահպանման գործին մէջ»,- նշած է ՀՀ Ազգային ժողովի պատգամաւոր, Հայաստան-Ոքրանիա խորհրդարանական բարեկամութեան խմբի անդամ Անուշ Բեղլոյեանը:
Ուքրանիոյ հայերու միութիւնը դարձած է Ուքրանիոյ առաջին հասարակական կազմակերպութիւնը, որ ընդգրկուած է Եւրոպական միութեան թափանցիկութեան արձանագրութեան մէջ: 
Պրիւքսէլի մէջ կը գործէ Ուքրանիոյ հայերու միութեան ներկայացուցչութիւնը:
Ուքրանիոյ հայերու միութեան (ՈՒՀՄ) հիմնադիր համաժողովը տեղի ունեցած է 2001 թուականի յուլիս 1-ին Խարկովի մէջ: 
Տարբեր ժամանակահատուածներուն մէջ Ուքրանիոյ հայերու միութեան նախագահներն էին Աշոտ Աւանեսեանը, Նուէր Մխիթարեանը, Հայկ Փամբուխչեանը: 
Այժմ (2011 թուականի նոյեմբերէն) Ուքրանիոյ հայերու միութիւնը կը ղեկաւարեն Վիլէն Շատուորեանը:
Աղբիւրը՝ Արմէնփրէս
ԱՄՆ-ը կոչ ուղղած է՝ յարգելու ՀՀ մէջ ընտրութիւններուն արդիւնքները
ԱՄՆ-ը կը շնորհաւորէ Հայաստանի ժողովուրդին՝ յունիս 20-ի ընտրութիւններուն առթիւ, ըսուած է ԱՄՆ Պետական բաժանմունքի պաշտօնական ներկայացուցիչ Նետ Փրայսի յայտարարութեան մէջ:
«ԱՄՆ-ը կը շնորհաւորէ Հայաստանի ժողովուրդին՝ յունիս 20-ին կայացած խորհրդարանական ընտրութիւններուն առթիւ: 
Մենք կ'ողջունենք դիտորդական առաքելութեան կողմէն ընտրութիւններուն ընդհանուր դրական գնահատականը: 
Ուրախ ենք, որ դիտորդական առաքելութեան նախնական գնահատականով, ըստ որուն մարդու իրաւունքներն ու հիմնարար ազատութիւնները հիմնականին մէջ յարգուած են, ընտրապայքարի մասնակիցները հնարաւորութիւն ունեցած են ազատ քարոզչութիւն իրականացնելու, դրական գնահատուած է նաեւ ընտրութիւններու օրուայ ձայներուն հաշուարկը: 
Մենք կը բաժնեկցինք դիտորդական առաքելութեան մտահոգութիւնը ընտրութիւններուն մասնակից կուսակցութիւններու շրջարկէն ներս բեւեռացման եւ կոպիտ հռետորաբանութեան վերաբերեալ: 
Կոչ կ'ուղղենք կողմերուն՝ յարգելու ընտրութիւններուն արդիւնքները վաւերացուելէն ետք, եւ գործի դնելու ընտրութիւններուն բողոքարկման օրինական գործընթացները` խուսափելով քաղաքական հաշուեյարդարէն, որովհետեւ Հայաստանը կը շարունակէ իր ուղին դէպի ինքնիշխան, ժողովրդավար, խաղաղ եւ բարեկեցիկ ապագայ:
Միացեալ Նահանգները կը միտի ամրապնդել գործընկերութիւնը Հայաստանի հետ` հիմնուելով ընդհանուր ժողովրդավարական արժեքներուն վրայ: 
Մենք կ'ողջունենք Հայաստանի առաջընթացը բարեփոխումներու եւ կաշառակերութեան դէմ պայքարի հարցերուն եւ կոչ կ'ուղղենք՝ շարունակելու այդ ուղին՝ 2018 թուականի գարնան հայ ժողովուրդի արտայայտած իղձերուն համապատասխան: 
Բոլոր կողմերուն կոչ կ'ուղղենք՝ յարգելու օրէնքի գերակայութիւնը եւ ժողովրդավարական սկզբունքները: 
Յոյս ունինք՝ համագործակցելու նոր կառավարութեան հետ՝ երկկողմ յարաբերութիւններուն եւ համագործակցութեան զարգացման համար»,- ըսուած է յայտարարութեան մէջ:
ԱՄՆ քոնկրէսականը կոչ ուղղած է՝ վերանայելու Ազրպէյճանի կողմէն իրականցուող տարածքային խախտումները
ԱՄՆ քոնկրէսական Պրետ Շերմանը ԱՄՆ նախագահ Ճօ Պայտընի վարչակազմին կոչ ուղղած է՝ վերանայելու Ազրպէյճանին ռազմական օգնութիւն տրամադրող՝ «Ազատութեան աջակցութեան վճիռ» օրէնքի 907-րդ բանաձեւը:
Շերմանը իր ուղերձին մէջ ըսած է.
«2019-ին ԱՄՆ Քոնկրէսը ճանչցած է Հայոց ցեղասպանութիւնը: 
Ցեղասպանութեան փաստը այս տարի ապրիլին ճանչցած է նաեւ ԱՄՆ նախագահի վարչակազմը: 
Ամերիկայի վարչակազմը, սակայն, ընդունած է «Ազատութեան աջակցութեան վճիռ» օրէնքի 907-րդ բանաձեւ մը, որ կը թոյլատրէ Ազրպէյճանին սպառազինութեան վաճառքը»:
Պրետ Շերմանը իր խօսքի աւարտին յոյս յայտնած է, որ պիտի վերանային այդ փաստաթուղթը, քանի որ Ազրպէյճանը կը խախտէ ո՛չ միայն Արցախի, զոր նոյնպես շատ կարեւոր է, այլեւ Հայաստանի տարածքային ամբողջականութիւնը:
ԱՄՆ պետական բաժանմունքը Համբիկ Սասունեանը ազատ արձակելու գործընթացին մասին յայտարարութիւն մը տարածած է
Լոս Անճելոսի գերագոյն դատարանը փետրուարի վերջը չեղեալ յայտարարած է ամերիկահայ Համբիկ Սասունեանը ազատ արձակելու արգելքը։ 
Քալիֆորնիոյ նահանգապետը որոշած է չբողոքարկել: 
Դատարանին կայացուցած որոշումին վերաբերեալ ԱՄՆ պետական բաժանմունքը մարտ 11-ին յայտարարութիւն մը տարածած է, որմով իր հիասթափութիւնը յայտնած է դատարանի որոշումին վերաբերեալ.
«ԱՄՆ–ը հաւատարիմ կը մնայ այն դիրքորոշումին, որ անոնք, որոնք դիւանագէտներ կը սպանեն, պէտք է ստանան առաւելագոյն պատիժ եւ այդ պատիժը կրեն առանց վաղաժամկէտ ազատումի իրաւունքին։ 
Մենք անգամ մը եւս մեր խորին ցաւակցութիւնը կը յայտնենք պարոն Արիկանի ընտանիքին եւ Թուրքիոյ ԱԳՆ մեր գործընկերներուն՝ անոնց կորուստին կապակցութեամբ», - ըսուած է յայտարարութեան մէջ։ 
Յիշեցնենք, որ Համբիկ Սասունեանը ցմահ ազատազրկումի դատապարտուած էր 1982 թուականին՝ Լոս Անճելոսի մէջ Թուրքիոյ գլխաւոր հիւպատոս Քեմալ Արիկանը սպանելու մեղադրանքով։ 
Կը Նշուէր, որ Սասունեանն այդ արարքը գործած էր 1915 թուականին Օսմանեան կայսրութեան մէջ իրագործուած Հայոց ցեղասպանութեան համար Թուրքիայէն վրէժ լուծելու նպատակաւ։ 
Սասունեանը ազատ արձակելու որոշումը 2016 թուականին մերժած էր Քալիֆորնիոյ նախկին նահանգապետը։ 
Ըստ տարածուող որոշ լուրերու՝ Համբիկ Սասունեանը ազատ արձակելու գործընթացը պիտի սկսի յառաջիկայ օրերուն։
ԱՄՆ պետական քարտուղարութիւնը անդրադարձած է հայկական յուշարձաններուն վրայ կատարուած յարձակումներուն
ԱՄՆ պետական քարտուղարութիւնը  ներկայացուցած է Միջազգային կրօնական ազատութեան վերաբերեալ տարեկան զեկոյց, ուր անդրադարձած է թշնամիին տարածքէն ներս գտնուող Արցախի հայկական յուշարձաններուն վիճակին։
Զեկոյցին մէջ նշուած է, որ 2020 թուականին տեղի ունեցած պատերազմէն ետք ՀՀ իշխանութիւնները, հոգեւոր գործիչները եւ քաղաքացիական հասարակութեան ներկայացուցիչները մտահոգութիւն յայտնած են Ազրպէյճանի վերահսկողութեան տակ անցած շրջաններուն մէջ հայկական մշակութային եւ կրօնական ժառանգութեան վերաբերեալ՝ հաշուի առնելով թշնամիին կողմէ հայկական պաշտամունքի վայրերուն վրայ կատարուած յարձակումները եւ վանդալականութեան դէպքերը։
Պետական քարտուղարութեան զեկոյցին մէջ նշուած է Սուրբ Յովհաննէս Մկրտիչ եկեղեցւոյ (Կանաչ Ժամ) եւ Մեխակավանի Զօրաւոր Սուրբ Աստուածածին եկեղեցւոյ դէմ կատարուած վանդալականութեան մասին, որու վերաբերեալ համացանցի վրայ տեսանիւթեր կան։ 
Զեկոյցին մէջ արձանագրուած է նաեւ Շուշիի Սուրբ Ամենափրկիչ Ղազանչեցոց եկեղեցւոյ կրկնակի ռմբակոծութեան փաստը։ 
Ըստ զեկոյցին՝ հայկական կողմը յայտնած է, որ Շուշին վերահսկողութեան տակ վերցնելէ ետք, նոյեմբեր 14-ին ազրպէյճանական ուժերը պղծած են Սուրբ Ամենափրկիչ եկեղեցին։
Գրութեան մէջ նաեւ նշուած է, որ ռուս խաղաղապահները պահպանութեան տակ վերցուցած են Դադիվանքի միջնադարեան վանքը, որ Ազրպէյճանի հսկողութեան տակ անցած էր աշնան տեղի ունեցած պատերազմէն ետք։ 
«Նախագահ Ալիեւի հանրային յայտարարութիւնը, թէ Քարվաճառի եկեղեցիները կը պատկանին կովկասեան Ալպանիոյ հին պետութեան, հայոց շրջանակէն ներս մտահոգութիւն յառաջացուցած է, որ Ազրպէյճանը կրնայ փորձել խաթարել որոշ կրօնական վայրերու կապը իրենց հայկական ժառանգութեան հետ»,- գրուած է զեկոյցին մէջ։
Ծանրամարտի ախոյեանութիւնը կազմակերպուած է բարձր մակարդակով եւ իր դրական արդիւնքը պիտի տայ. Նազիկ Աւտալեան
Երեւանի մէջ կ’ընթանայ Ծանրամարտի Եւրոպայի ախոյեանութիւնը: 
«Հայերն Այսօր»-ը զրուցած է ախոյեանութեան դատական կազմի անդամ, հայ ծանրամարտիկ Նազիկ Աւտալեանի հետ: 
Ինչպէ՞ս կը գնահատէք ծանրամարտի ախոյեանութեան ընթացքը: 
Մրցաշարքը կազմակեպուած է բարձր մակարդակով՝ թէ՛ արտաքին ձեւաւորման եւ թէ որակական առումներով։ 
Ես տարբեր յառաջատար երկրներու մէջ մասնակցած  եմ ծանրամարտի մրցումներու, եւ վստահօրէն կրնամ ըսել, որ այստեղ կազմակերպուածը ոչինչով չի զիջիր ատոնց: Նոյնիսկ աւելի լաւ է։ 
Իրականութեան  մէջ, ես կը մտածէի, որ եթէ այստեղ Եւրոպայի կամ աշխարհի ախոյեանութիւն կազմակերպուի, ապա ամէն բան բարձր մակարդակով կ’ըլլայ: Այդպէս ալ եղաւ։ 
Շատ ուրախ եմ, որ մրցումները տեղի կ’ունենան Հայաստանի մէջ: 
Յուսով եմ, որ նման միջոցառումներ յաճախ կը կազմակերպուին մեր քով, որովհետեւ ատոնք շատ կարեւոր են երկրին համար՝ ամէն տեսանկիւնէ։
Որպէս ծանրամարտիկ եւ դատական կազմի անդամ՝ ինչպէ՞ս կը գնահատէք մարզիկներուն պատրաստուածութիւնը: 
Բոլոր մարզիկներուն մարզավիճակը լաւ է: Ընդամէնը պէտք է կարենան մրցումներուն ընթացքին ցոյց տալ իրենց կարողութիւնները, ինչ որ իրականութեան մէջ բարդ է: Ամէն անգամ չէ, որ լաւ մարզավիճակի մէջ գտնուող մարզիկը կրնայ նոյն կարողութիւնները ցոյց տալ մրցահարթակին վրայ, որովհետեւ հոգեբանական վիճակը մեծ դեր կը խաղայ։ 
Մեր մարզիկներուն միայն ու միայն յաջողութիւն կը մաղթեմ։ 
Մեծ յոյս ունիմ, որ բոլորը լաւ ելոյթներ կ’ունենան, եւ ես՝ որպէս դատական կազմի անդամ, ստիպուած չեմ ըլլար կարմիր կոճակը սեղմելու։ 
Ի՞նչ կը կարծէք, այս ախոյեանութիւնը ինչպիսի՞ հնարաւորութիւններ կը ստեղծէ Հայաստանի համար: 
Մասնակիցներու շարքին կան երկրներ, որոնք ընդհանրապէս չեն լսած Հայաստանի մասին, եւ մրցումներուն մասնակցելով՝ արդէն իսկ կ’իմանան մեր ու մեր երկրին մասին: Մանաւանդ, որ ամէն ինչ կազմակերպուած է բարձր մակարդակով՝ միայն ու միայն իր դրական արդիւնքը պիտի տայ։ 
Պէտք է նաեւ հաշուի առնել, որ թէ՛ հասարակութեան եւ թէ՛ տեղացի մարզիկներուն մեծ խանդավառութիւն կը պատճառէ մրցումներուն՝ Հայաստանի մէջ կազմակերպումը։ 
Վստահ եմ, որ հիմա մարդիկ աւելի հետաքրքրուած են։ 
Նաեւ այլ մարզաձեւերու գծով հնարաւորութիւն կ’ըլլայ, որ իրենք ալ մտածեն, որ կրնան նոյնպէս նման մրցումներ կազմակերպել։
Իսրայէլահայերու շրջանակէն ներս տուժածներ չկան. իրավիճակը կը շարունակէ է մնալ լարուածԻսրայէլի երկնքին մէջ առաջին հրթիռը երեւեցաւ մայիս 10-ին։ 
Պաղեստինէն արձակուած հրթիռները արձակուած են Երուսաղէմի, Թել Աւիւի եւ ծովեզերեայ քաղաքներուն ուղղութեամբ։ 
Իսրայէլի մէջ հայկական համայնքներու միութեան համահիմնադիր Քրիստինա Մովսէսեանի խօսքով՝ տեղի հայերուն հետ անընդհատ կապի մէջ են։
«Իսրայէլի մէջ արդէն քանի օր է ի վեր քաոս կը տիրէ. Ղազայէն անվերջ ռմբակոծութիւններ տեղի կ'ունենան, մանաւանդ Իսրայէլի հարաւային մասը՝ Ստերոթ, Նեթիւոթ, Աշքելոն եւ Աշտոտ քաղաքներուն մէջ։ 
Բայց երէկ՝ ժամը 6-էն, սկսեալ արդէն կը կրակեն կեդրոնի ուղղութեամբ՝ Թել Աւիւ, Պաթ Եամ, Ռիշոն… Վերջ չկայ, շատ ահաւոր է, անիկա սկսաւ Ռամազանին՝ իսլամական տօնին, եւ ինչպէս որ կը լսէք լուրերէն՝ քաոս է», - կ'ըսէ Քրիստինա Մովսէսեանը։
Հիմա հայերը կը փորձեն տեղափոխուիլ աւելի ապահով վայր։ 
Իսրայէլի մէջ գրեթէ բոլոր շինութիւնները ապաստարաններ ունին եւ հրթիռակոծութիւններու ժամանակ բնակիչները այդտեղ կը թաքնուին։ 
Քրիստինա Մովսէսեանը գրեթէ 6 ժամ ապաստարանէն ներս մնացած է։
«Հարաւը շատ հայեր կան, որոնց հետ առցանց հարթակներու միջոցաւ կապի մէջ ենք, սկիզբը կ'ըսէինք եկէք կեդրոն, բայց հիմա արդէն կեդրոնն ալ ապահով չէ, երեւի Հայֆայի ուղղութեամբ պէտք է բարձրանանք, որովհետեւ ամէն կողմ կը կրակեն: 
Մենք հայերս կապի մէջ ենք, երբ սկսին ռմբակոծել, կը կարենանք շէնքերու, բնակարաններու թաքստոցներէն ներս պատսպարուիլ: 
Շատ վախնալիք է երեխաներուն համար, հարցեր կու տան, բայց մենք՝ հայերս կը փորձենք ամէն կերպ միմեանց օգնել: 
Հայերուն մէջ տակաւին վիրաւորեալներ չկան», - նշեց Քրիստինա Մովսէսեանը։
Իրավիճակը հանդարտ չէ նաեւ Իսրայէլի փողոցներուն վրայ։ 
Քաղաքական եւ կրօնական խնդիրներու պատճառաւ բախումներ սկսած են պաղեստինցիներու եւ Իսրայէլի ոստիկանութեան միջեւ։ 
Ատոնք սկսած են Երուսաղէմի ալ-Աքսա մզկիթին մօտ, որ սրբավայր է ե՛ւ իսլամներուն ե՛ւ իսրայէլացիներուն համար: 
Բախման պատճառը Իսրայէլի դատարանի հնարաւոր որոշումն է՝ պաղեստինցի ընտանիքները Երուսաղէմի արեւելեան Շէխ Ճառահ թաղամասէն վտարելու մասին։ 
Իսրայէլացիներուն ու պաղեստինցիներուն միջեւ բախումներն այժմ վերածուած են զինուած գործողութիւններու:
«Հիմա աշխատանքիս վայրը կը գտնուիմ, կ'ապրիմ Պաթ Եամի մէջ, աշխատանքիս վայրն ալ խառն է։ 
Մենք կ'օգնենք միայնակ ծնողներուն, որբ երեխաներուն: 
Ունինք շատ հեռաձայնային զանգեր օգնութիւն յատկացնելու խնդրանքով, ինչ որ կը կատարուի, դժուար է բացատրել երեխաներուն, դժուար է ըսել, որ չվախնան ռմբակոծութենէն: 
Մարդիկ կան, որոնք դուրս չեն գար իրենց թաքստոցներէն, իրենց ալ օգնութիւն պէտք է եւ մենք մարդասիրական օգնութիւն կը յատկացնենք բոլորին», - ընդգծեց Քրիստինա Մովսէսեանը։
Հրթիռակոծութիւններու հետեւանքով Իսրայէլի մէջ զոհուած է 6 մարդ, վիրաւորուած է՝ 20 մարդ։
Պաղեստինի մէջ 290-է աւելի վիրաւորեալ կայ, զոհուած է 4 տասնեակէ աւելի մարդ։
Համախմբուած եւ միասնական պայքարին չկայ այլընտրանք. Աւստրիոյ հայ համայնքն այս օրերուն աշխոյժ աշխատանքներ կը կատարէ
Ցոյցեր, դրամահաւաքներ, քաղաքական աշխոյժ գործունէութիւն, հանրային իրազեկում՝ արեան տուչութեան արշաւներու միջոցաւ, մշակութային միջոցառումներ. Աւստրիոյ հայ համայնքն անցնող շաբաթներուն ընթացքին աշխոյժօրէն կը պայքարէր՝ տարբեր հարթակներու վրայ ձայնը լսելի դարձնելու եւ Արցախի մէջ տեղի ունեցող իրավիճակը տեղի հասարակութեան եւ իշխանութիւններուն ճշգրիտ ներկայացնելու ուղղութեամբ։ 
«Վերջին երկու միջոցառումները, որոնց վրայ աշխատած ենք եւ կը շարունակենք աշխատիլ, Աւստրիոյ խորհրդարանի բանաձեւի ընդունումն էր, զոր խստօրէն դատապարտեց Թուրքիոյ ներգրաւուածութիւնը, պատերազմը վերջ տալու կոչ ուղղեց։ Յուսով ենք, որ այդ աշխատանքը կը շարունակուի եւ Աւստրիոյ իշխանութիւնները կը շարունակեն յաւելեալ ճնշում գործադրել Թուրքիոյ եւ Ազրպէյճանի վրայ»,- «Հայերն այսօրի» հետ զրոյցի ընթացքին ըսաւ Աւստրիոյ Հայ դատի յանձնախումբի ներկայացուցիչ, միջազգային իրաւունքի մասնագէտ Գէորգ Յակոբճեանը։ 
Օրեր առաջ Վիեննայի Օփերայի հրապարակին վրայ տեղի ունեցաւ «Խաղաղութիւն Արցախին» խորագրով մշակութային միջոցառում մը։ 
Աւելի քանի 10 աշխարհահռչակ արուեստագէտներ ելոյթ ունեցան եւ հայ երաժշտութեան միջոցաւ իրենց բողոքի ձայնը բարձրացուցին։ 
«Այդտեղ յստակ կը պահանջէինք Արցախի միջազգային ճանաչումը»,- նշեց Գէորգ Յակոբճեանը՝ յաւելելով, որ վերջին օրերու աշխատանքը նոր փուլ մը թեւակոխած է, քանի որ աւելի յստակ պահանջ մը ներկայացուած է Աւստրիոյ՝ ճանչնալու Արցախի անկախութիւնը եւ ժողովուրդի ինքնորոշման իրաւունքը։
Գէորգ Յակոբճեանը տեղեկացուց, որ պարբերաբար տեղի հայ համայնքին կը յիշեցնեն «Հայաստան», «1000+» հիմնադրամներուն նուիրատուութիւններ կատարելու անհրաժեշտութեան մասին։ 
Վերջին օրերուն եւս 150 հազար եւրօ փոխանցուած է։
Հայաստանի մէջ նոր մարտ 1-եր պիտի չըլլան. Նիկոլ Փաշինեան
Վարչապետ Նիկոլ Փաշինեան ֆէյսպուքեան իր էջի ուղիղ եթերով յայտարարեց, որ մարտի1-ին ժամը 18:30-ին Հանրապետութեան հրապարակ հանրահաւաք մը հրաւիրած է: 
Ան ընդգծեց, որ այդ օրը խորհրդանշական է եւ այդ հանրահաւաքով պէտք է վերահաստատեն ժողովուրդին պատրաստակամութիւնն ու հաստատակամութիւնը՝ պաշտպանելու ժողովրդավարութիւնն ու քաղաքացիական, քաղաքական, սահմանադրական կարգը Հայաստանի մէջ:
«Ասիկա շատ կարեւոր արձանագրում մըն է. խօսքը ոչ թէ իմ, մեր իշխանութեան պաշտպանութեան, այլ ժողովուրդի իշխանութեան մասին Է: 
Ես Հայաստանի մէջ, որպէս այդպիսին, իշխանութիւն չունիմ: 
Իշխանութիւն ունի ժողովուրդը, ով ժամանակաւորապէս ինծի պատուիրակած է, ինք կ’որոշէ՝ որքան ժամանակով: 
Եւ հետեւաբար, վաղուայ հանրահաւաքի առաջին կարեւորագոյն իմաստը ժողովրդական, քաղաքացիական, սահմանադրական իրաւունքը եւ կարգը պաշտպանելու հաստատակամութիւնն ի ցոյց դնելու մէջ է», - ըսաւ վարչապետը:
Վարչապետն ըսաւ, որ այս անգամ ալ փորձ կը կատարուի քաղաքացիական բախումներու, մարտ 1-երու մասին խօսելու: 
Նիկոլ Փաշինեան յայտարարեց, որ Հայաստանի մէջ  նոր մարտ 1-եր պիտի չըլլան, բախումներ տեղի պիտի չունենան.
«Երբոր հանրութեան ճնշող մեծամասնութիւնը կը գտնէ, որ մեզի համար բախումներուն էջը փակուած է անդառնալիօրէն՝ այն իմաստով, որ կրկնութիւն պիտի չըլլայ, ատիկա ամենամեծ երաշխիքն է», - ըսաւ վարչապետը:
Ըստ վարչապետին՝ իրենք Հայաստանի մէջ թշնամիներ չունին եւ բոլորը՝ անկախ այս պահուն ունեցած իրենց հայեացքներէն, քոյրեր եւ եղբայրներ են: 
Հանրահաւաքի ընթացքին Նիկոլ Փաշինեան կ’անդրադառնայ Մարտ 1-ի դատավարութեան, ռազմական յեղաշրջման փորձին եւ երէկ ՀՀ նախագահի կայացուցած որոշումին.
«Ես ի ցոյց կը դնեմ, որ այդ որոշումը բացարձակ անհիմն է, որեւէ իրաւական հենք չունի: 
Այդ արձանագրումէն հնարաւոր է՝ հետեւութիւններ ըրուին: 
Կ’անդրադառնանք նաեւ Բարձրագոյն դատական խորհուրդի խնդիրներուն, որովհետեւ ամիսներ առաջ գրեթէ նոյնպիսի անթոյլատրելի յայտարարութեամբ հանդէս եկաւ ԲԴԽ նախագահը, ասիկա եւս անդրադարձ կատարելու փաստ մըն է», - ըսաւ վարչապետը:
Հանրահաւաքին պիտի հրաւիրեն նաեւ որոշ քաղաքական ուժերու եւս, պիտի առաջարկեն անոնց ներկայացուցիչներուն ելոյթ ունենալ: 
հանրահաւաքը պիտի աւարտեն երթով:
Այս ընտրութիւնները պէտք է վերածուին հանրային համերաշխութեան. Տիգրան Աւինեան
Հայաստանի Հանրապետութեան փոխվարչապետի պաշտօնակատար Տիգրան Աւինեանը կ'ընդգծէ, որ Հայաստանի մէջ տեղի ունեցած արտահերթ խորհրդարանական ընտրութիւնները պէտք է վերածուին հանրային համերաշխութեան: 
Աւինեանը այս մասին գրած է «Ֆէյսպուք»-ի իր էջին վրայ:
«Սիրելի՛ հայրենակիցներ,
2018 թուականին յեղափոխութեամբ իշխանութիւնը վերադարձաւ ժողովուրդին, եւ ատկէ ետք մենք միշտ խօստացած ենք, որ թոյլ չենք տար ժողովուրդը օտարել ընտրութեան իրաւունքէն: 
Կիրակի օրը կայացած ազատ, արդար եւ թափանցիկ ընտրութիւններով Հայաստանը հերթական խոշոր քայլը կատարեց դէպի ժողովրդավարութիւն՝ արտայայտելով իր վճռական կամքը, որ մեր երկրին մէջ իշխանութիւնը կը պատկանի ժողովուրդին եւ ատիկա այլեւս անշրջելի իրողութիւն մըն է:
Ժողովուրդին կամքի ազատ արտայայտութեամբ տեղի ունեցած ընտրութիւնները կը խորհրդանշեն ժողովրդավարութեան փայլուն յաղթանակը եւ կը մարմնաւորեն 2018 թուականին յեղափոխութեան գործնական յաջողութիւնը: 
Այս ընտրութիւնները միաժամանակ պէտք է վերածուին հանրային համերաշխութեան, որուն վրայ ալ պիտի կառուցենք մեր ազատ եւ ժողովրդավարական պետութեան վերնաշէնքը»,- գրած է Աւինեանը:
«Այս տարուան Ծանրամարտի Եւրոպայի ախոյեանութիւնը ամէնէն մասշտաբայինն է». «Hookgrip»-ի սեփականատէր
Երեւանի մէջ կ’ընթանան Ծանրամարտի Եւրոպայի ախոյեանութեան մրցումները։ 
«Հայերն այսօր»-ը զրուցած է ախոյեանութեան մասնակցող «Hookgrip» կազմակերպութեան սեփականատէր Նաթ Արեմի հետ։
Ի՞նչ կարծիքի էք այս տարուան ախոյեանութեան մասին։ 
Իսկապէս լաւ էր: 
Ես մասնակցած եմ ծանրամարտի 3 խաղերու եւ աշխարհի վերջին ախոյեանութեան մրցումներուն, եւ այս մէկը ամէնէն մասշտաբայինն է: 
Շէնքը հսկայական է ամբողջ Եւրոպայի ախոյեանութեան համար: Անիկա գրեթէ չափազանց մեծ է ախոյեանութեան համար:
Ի՞նչ կրնաք ըսել բացման արարողութեան մասին։
Ես չմասնակցեցայ այդ արարողութեան, որովհետեւ կը մարզուէի։ 
Ինծի համար առաջնայինը ծանրամարտի խաղերն են։ 
Արարողութիւնները, զբօսաշրջութիւնը միշտ նուազ կարեւոր են: 
Ամենայնդէպս, ես բացման արարողութենէն որոշ տեսանիւթեր տեսել եմ: 
Հոյակապ էր։ 
Ինչպէ՞ս են մարզիկներուն եւ միւս մասնակիցներուն տպաւորութիւնները։
Բոլորը հաւնեցան: 
Բոլորէն միայն դրական բաներ լսած են։ 
Բոլորը շատ հաւնած են հիւրանոցները, մրցասրահը, իսկ մարզասրահը իսկապէս մեծ է։ 
Անցեալ տարուան ախոյեանութեան դահլիճը փոքր էր: Ունէիր մօտաւորապէս կէս մեթր, որմէ ետք կար բեմը։ 
Այստեղ՝ 2 մեթր է, եւ ապա՝ բեմը։ 
Այստեղ նաեւ աւելի շատ տարածք կայ, իսկ սրահները բոլորովին նոր են: Ամէն ինչ գեղեցիկ է: Լոյսերը հիանալի են:
Առաջին անգամ ըլլալո՞վ կը գտնուիք Հայաստանի մէջ:
Այո, այս մէկը իմ առաջին այցելութիւնս է։ 
Ես այցելած եմ տարածաշրջանի շատ մը երկրներ, ինչպէս՝ Վրաստանը, սակայն Հայաստանի մէջ երբեք չեմ եղած։ 
Իմ առաջին մրցումս է Հայաստանի մէջ։
Այստեղ ինչպէ՞ս կը զգաք դուք ձեզ: 
Ամէնէն շատ ի՞նչն է, որ հաւնած էք։ 
Ես հիմնականօրէն բաւական զբաղ եմ՝ տրուած ըլլալով, որ գրեթէ միշտ հոս եմ: Հիւրանոցը կ’ըլլամ, ապա կու գամ հոս, յետոյ՝ դարձեալ հիւրանոց: 
Առաջին օրը մենք շրջագայութիւն մը ունեցանք, սակայն ես շատ վայրեր չեմ տեսած Հայաստանի մէջ:
Ջաւախքի մէջ պիտի բացուի եւս երեք «ԱրՄաթ» աշխատանոց
«Ջաւախքին աջակցութիւն» հիմնադրամին եւ Յառաջատար արհեստագիտութեանց ձեռնարկութիւններու միութեան միջեւ պայմանագիր մը կնքուած է։ 
Նախատեսուած է մասնաւոր եւ հասարակական հատուածներուն համագործակցութեամբ Ջաւախքի Ծխալթբիլա, Օլաւերդ եւ Նինոծմինդա բնակավայրերուն մէջ բանալ «ԱրՄաթ» ճարտարագիտական աշխատանոցներ։
ճարտարագիտութեան դասընթացներուն անվճար պիտի կարենան մասնակցիլ շուրջ 250 երեխայ:
Այժմ Ջաւախքի 4 բնակավայրերուն մէջ (Ախալքալաք, Հեշտիա, Դամալա, Ախալցխա) կը գործեն «ԱրՄաթ» ճարտարագիտական աշխատանոցներ:
Թեհրանի մէջ երեք փողոց անուանուած է հայ նահատակներու անուններով
«Իրանահայեր» ֆէյսպուքեան էջի փոխանցմամբ՝ Թեհրանի հայաբնակ Սասուն թաղամասի երեք փողոց անուանուած է Իրան-իրաքեան պատերազմին զոհուած հայերու՝ Փայլակ Աւետեանի, Ալֆրետ Կապրիի եւ Վարդան Աղախանեանի անուններով։
Արցախի մասին՝ արուեստի միջոցաւ ի՞նչ խորհրդանիշ ունէր «արիւնոտ լուացքը» եւ ի՞նչ ցոյց կազմակերպուեցաւ Քանատայի մէջ Արիւնոտ լուացք՝ Թորոնթոյի փողոցներուն վրայ։ 
Արուեստի միջոցաւ իր բողոքն արտայայտած է քանատահայ նկարիչ Մարիամ Մուղտուսեանը։ 
Անոր խօսքով՝ ցոյցը յատուկ խորհրդանիշ ունէր. «Ստեփանակերտի եւ Շուշիի մէջ բոլոր մարդիկ գիտեն, թէ խաղաղ, արեւոտ օրերուն այդ գունաւոր լուացքներն ինչպէս դրօշներու պէս կը ծածանին։ 
Երբ անոնք արիւնոտ են, ուրեմն այդտեղ աղէտ մը պատահած է, ուրեմն այդտեղ արդէն մարդիկ չկան, եւ, նայելով այդ հագուստներուն, կարելի է տեսնել, թէ որոնք չկան արդէն։ 
Հիմնական գաղափարը ճիշդ ասիկա էր»։
Մարիամը արուեստի միջոցաւ կը պատկերացնէ իր պայքարը։ 
Ըստ անոր՝ ցոյցը այն մարդոց մասին էր, որոնք կը տուժեն պատերազմէն։
Ցոյցին յաջորդեց Օթաուայի մեծ հանրահաւաքը, որուն 3 հազարէն աւելի մարդ մասնակցեցաւ։
«Հայերուս պահանջն այստեղ այն է, որ յայտարարութիւններէն անցնին գործողութեան։ 
Ոչ թէ ժամանակաւորապէս դադրեցնել զէնքի, արհեստագիտական սարքաւորումներու մատակարարումը Թուրքիոյ, այլ առհասարակ արգիլել։ 
Ասիկա ամենակարեւոր պահանջներէն մէկն է», - ըսաւ Մարիամը։
Ցուցարարները պահանջած են նաեւ ճանչնալ Արցախի անկախութիւնը, զսպել Թուրքիոյ եւ Ազրպէյճանին, ոչ միայն գնահատականներ տալ, այլեւ պատժամիջոցներ կիրառել։
Բողոքի ցոյցին մասնակիցները քալած են «ՆԱԹՕ»-ի գրասենեակին քովէն եւ պահանջած են, որ Թուրքիան զրկեն «ՆԱԹՕ»-ի անդամակցութենէն։
Մարիամ Մուղտուսեանի խօսքով՝ բողոքի ցոյցերը պիտի շարունակուին նոյն թափով՝ ապակեդրոն պայքար մղելով։
Ճիշդ այսպէս՝ քայլ առ քայլ, Գէորգ զերոյէն սորվեցաւ մասնագիտութիւն մը ու իր տեղը գտաւ հայրենիքին մէջ«Երբ զիս ճանչցողներուն ըսի, որ ձեւագրող դարձայ, ըսին՝ վերջապէս գտար քու մասնագիտութիւնդ»։
Կապ չունի, թէ ինչ ոճի կամ գոյնի սիրահար էք, Գէորգին համակարգչին մէջ կը գտնէք ամենատարբեր ձեւի ու չափի ներքին յարդարանքի օրինակներ, որոնք կրնաք օգտագործել բնակարանը ձեւաւորելու ատեն։
«Երբ ոեւէ մէկուն համար նախագիծ կը մշակեմ, կ᾽աշխատիմ այնպէս, կարծես իմ տունս է։ 
Բծախնդրութեամբ կը վերաբերիմ այդ աշխատանքին»։
Գէորգ կը զարմանայ, երբ կը լսէ, թէ Հայաստանի մէջ դժուար է աշխատանք գտնելը։ 
Կը յիշէ իր պատմութիւնն ու անորմով կ᾽ապացուցէ, որ աշխատող մարդը միշտ ալ գործ կը գտնէ։
«Սկիզբը ճաշարանէ մը ներս աշխատեցայ։ 
Եթէ ըսէի՝ ո՛չ, ճաշարանի մէջ չեմ աշխատիր, պիտի չկարենայի աշխատիլ եւ աւելի դժուար պիտի ըլլար։ 
Ինծի կը թուի՝ եթէ ոեւէ մէկը կ᾽ուզէ աշխատիլ, ուր ալ ըլլայ, կրնայ գործ գտնել»։
Հիմա Գէորգ նոր նախագծի մը վրայ կ᾽աշխատի, զոր աւելի եկամտաբեր պիտի ըլլայ։ 
Իր սուրիահայ ընկերուհիին հետ առանձին աշխատանոց մը պիտի բանան, որ մեծածաւալ նախագծեր իրականացնեն։
«Լաւ երաժիշտ ըլլալու համար պէտք է հոգւով ընել այն, ինչ կ’ընես». Մարինէ ՄանասեանԵրաժիշտ, երգահան Մարինէ Մանասեանը 9 տարեկան էր, երբ ընտանեօք տեղափոխուեցան Ռուսիա։ 
Յետագայ տարիներուն մէ՛կ Երեւան էր, մէ՛կ՝ Մոսկով։ 
Օտար երկրի մէջ մշտական բնակութիւն հաստատելու վերջնական որոշումը կայացուեցաւ, երբ Մարինէն արդեն 15 տարեկան էր։ 
Այժմ ամենաջերմ յիշողութիւններով ետեւ կը նայի, մտքին մէջ երեւանեան գարուններն են ու սիրելի Աբովեան փողոցը։
«Այն ժամանակ՝ 15 տարեկանին, երբ ինծի բերին Մոսկով, ծանր ժամանակաշրջան մըն էր, որովհետեւ չէի ուզեր երթալ։ 
Հայաստանի հետ իմ յարաբերութիւններս միշտ կը բաղդատեմ կոտրուած սրտով մարդոց հետ, երբ կարծես մէկու մը կը սիրես ու անոր հետ չես կրնար ըլլալ։ 
Միշտ այդպէս զգացած եմ»։
Երաժշտութիւնը դեռ մանկուց հետաքրքրած է Մարինէին, դպրոցական տարիներուն արդէն սկսած է երգեր գրելու, աւելի ուշ՝ կիթառ ու դաշնամուր նուագելու։
«14 տարեկան էի, երբ որոշեցի երգեր գրել, հակառակ անոր, որ որեւէ առիթ կամ խթան չկար, բայց երաժշտութիւն սիրած եմ դեռ մանկուց, երբ եղբայրս կ’երթար դաշնամուր կը նուագէր, կը լսէի, կ’ընդօրինակէր, կ’ուզէի ես ալ նուագել, բայց անընդհատ  այդ Երեւան-Մոսկով տեղափոխութիւններու մէջ չէր յաջողեր տեղ մը հիմնովին մնալ եւ երթալ երաժշտական դպրոց»։
Նոյնինքն երաժշտութիւնը Մարինէին ծանօթացուց խումբ մը այլ երաժշտասէրներու հետ եւ միասին որոշեցին հիմնել «Villette» խումբը, որ յետագային ստացաւ «Deep Image» անուանումը։ 
Այժմ Մարինէ Մանասեանը միայնակ հանդէս կու գայ, ելոյթներ կ’ունենայ Մոսկովի ակումբներէն ներս։ 
Մօտակայ համերգը պիտի կայանայ մարտ 25-ին։
«Կը կարծեմ, որ լաւ երաժիշտ ըլլալու համար պէտք է հոգւով ընել այն, ինչ կ’ընես, ու այդ ընելիքին մէջ պէտք է միտք ըլլալ, թէ ինչու համար ասիկա կ’ընես։ 
երաժշտութիւնը որոշ ազատութեան յատկանիշներ ունի։ 
Երաժշտութեամբ զբաղուելով կամ զայն լսելով կարծես հոգիդ կը ճախրէ ու կ’ազատէ։ 
Երբոր կը սկսիս երաժշտութիւն գրելու, դուն արդէն պէտք է հասկնաս՝ ի՛նչ կը բերես ատորմով, որո՛ւ համար է, մարդոց ի՛նչ կու տայ»։
Մարինէն կ’ըսէ՝ որեւէ արուեստ աստուածային ուժ ունի, կը լուսաւորէ շրջապատը, մարդոց։ 
Եթէ ատիկա կը զգան, ուրեմն գործդ լաւ ըրած ես։ 
Երաժիշտը ստեղծագործում է երեք լեզուներով՝ ռուսերէն, անգերէն ու մեծամասամբ՝ հայերէն։ 
Շուրջ 45 երգ ունի՝ թողարկուած մի քանի ժողովածոներով, ուր կը հնչեն նաեւ Չարենցի, Սեւակի ու Սայեաթ-Նովայի ստեղծագործութիւնները։
«Ես կրնամ ըսել, որ հայերէնը աստուածային լեզուի նման լեզու է, որովհետեւ ուղղակի անիկա լսելով՝ ինծի կը թուի, որ աստուածները կը խօսին։ 
Իսկ առհասարակ, երաժշտութիւնը կ’որոշէ, թէ ինչ լեզուով պէտք է երգը գրուած ըլլայ։ 
Կայ երաժշտութիւն, որու հետ կը զգաս՝ անգլերէնը պէտք է օգտագործուի, այս միւսի հետ՝ օրինակ, հայերէն»։
Մարինէն Հայաստանի մէջ յաճախ կը գտնուի, կ’այցելէ սիրելի վայրերը, համերգներ կու տայ։ 
Մեծ ծրագիրներ ունի։ Կը պատրաստուի նոր ժողովածոյ թողարկելու՝ Չարենցի բանաստեղծութիւններով:
Իսրայէլահայերու համախմբման համար պիտի ստեղծուի հայ համայնքներու միութիւն
Իսրայէլի հայ համայնքի ներկայացուցիչ Քրիստինէ Մովսիսեան
Երուսաղէմի հայ համայնքի ներկայացուցիչ Յարութ Բաղամեան
Իսրայէլի հայերուն այսուհետեւ պիտի համախմբէ մէկ միասնական հարթակ՝ Իսրայէլի հայ համայնքներու միութիւնը։ 
Արցախի 44-օրեայ պատերազմէն ետք Իսրայէլի հայ համայնքի ներկայացուցիչները, բացի մարդասիրական օգնութենէն, դրամահաւաքներէն ու ցոյցերէն, նախաձեռնեցին նոր միութեան մը ստեղծումը։ 
Հիմնադիրներ Քրիստինէ Մովսիսեանը եւ Յարութ Բաղամեանը վստահ են՝ անիկա պիտի դառնայ եզակի կառոյց։
«Ես դիմեցի Յարութին, ան համաձայնեցաւ, որ իրաւ բոլորս միասին պէտք է ըլլանք մեծ ուժ, որ կարենանք ե՛ւ Հայաստանին օգնել, ե՛ւ այստեղ ալ կարենանք պահպանել մեր հայութիւնը, հայոց լեզուն, աւանդոյթներն ու տօները»,- ըսաւ Քրիստինէ Մովսիսեանը։
Յարութ Բաղամեանն ըսաւ՝ սփիւռքի մէջ հայ մշակոյթի պահպանման խնդիրն օրհասական է, իսկ ձուլման վտանգը՝ աւելի քան արդիական։ 
Դժուարութիւնները շատ են, սակայն լիայոյս է՝ միասնական ջանքերով պիտի հասնին յաջող արդիւնքներու։
«Ամէնէն դժուար խնդիրը, որ ունինք, բոլորին մօտ համաձայնութիւն ստեղծելն է, որ մենք նման կազմակերպութեան կարիքն ունինք։ 
Ճիշդ է, ես ձեւով մը կը մտածեմ, միւսը՝ մէկ այլ, բայց մենք կ՚ուզենք նոր մշակոյթ բերել՝ յարգանքի, փոխադարձ ըմբռնման. բան մը, որ կը պակսի Հայաստանի մէջ, ընդհանրապէս ամբողջ աշխարհի մէջ։ 
Մենք՝ հայերս, պէտք է վերացնենք այդ կասկածամտութիւնը մէկս միւսին հանդէպ», - ըսաւ Յարութ Բաղամեանը։
Հակառակ միութեան պաշտօնական բացումը պիտի կայանայ մայիսին, աշխոյժ գործունէութիւնն արդէն սկսած է։ 
Կը համագործակցինք Հայրենիքի պաշտպանի վերականգնողական կեդրոնին եւ Հայաստանի հիւանդանոցներուն հետ՝ վիրաւոր զինծառայողներուն աջակցելու համար։ 
Իսկ Իսրայէլի այլ համայնքներուն մէջ շուտով պիտի բացուին հայերէնի ուսուցման կեդրոններ։
Այսօր Ն.Ս.Օ.Տ.Տ. Արամ Ա. վեհափառ հայրապետին ծննդեան տարեդարձն է
Այսօր Մեծի Տանն Կիլիկիոյ կաթողիկոսութեան Ն.Ս.Օ.Տ.Տ. Արամ Ա. վեհափառ հայրապետին ծննդեան տարեդարձն է։ 
Մեծի Տանն Կիլիկիոյ կաթողիկոսութեան միաբանութեան, Դպրեվանքի մեծ ընտանիքին եւ Մայրավանքի ղեկավարութեան անունով վեհափառ հայրապետին ուղղուած շնորհաւորական ուղերձին մէջ մաղթած են առողջութիւն եւ համբերութիւն՝ այս ծանր եւ բարդ ժամանակաշրջանին։ 
Շնորհաւորանքին մէջ նշուած է, որ Աստուած իր հովանու եւ օրհնութեան ներքոյ պահէ վեհափառը, մշտապէս ուժով եւ կորովով լեցուն ըլլայ՝ իր առաքելութիւնը իրականացնելու համար։
Այսօր տեսանք նոր մրցանիշներ, եւ ամէնէն գլխաւորը այդ է. Վրաստանի ծանրամարտի դաշնութեան անդամ
Վրաստանի ծանրամարտի դաշնութեան ղեկավար, այս տարուան Ծանրամարտի Եւրոպայի ախոյեանութեան դատական կազմի անդամ Քոպա Օպոլաշվիլին տպաւորուած է Հայաստանի մէջ ընթացող ախոյեանութեամբ:
«Չէի սպասեր այս մակարդակի միջոցառում: 
Կը սպասէի յետսովետական միջավայր մը, սակայն յայտնուեցայ Եւրոպայի կեդրոնը: 
Բացման արարողութիւնը շատ գեղեցիկ էր: 
Ես՝ որպէս վրացի, շատ հպարտ եմ, որ մեր դրացիները, մեր եղբայրները՝ հայերը, կազմակերպած են այսպիսի միջոցառում մը: Ասիկա մեզի համար ալ շատ մեծ օրինակ է: 
Մենք գիտենք, թէ ի՛նչ կ’ընենք, եւ միշտ լաւ կ’ընենք», - «Հայերն Այսօր»-ի հետ զրոյցին ընթացքին ըսաւ ան:
Օպոլաշվիլիի կարծիքով՝ ընդհանուր առմամբ մարզիկներուն պատրաստուածութիւնը լաւ է: Միեւնոյնատեն, ան ափսոսանք յայտնեց, որ կարգ մը մարզիկներ չկրցան բարձր արդիւնքներ ապահովել:
«Յամենայնդէպս, ընդհանուր պատկերը շատ գեղեցիկ է: 
Ծանրորդներուն միջեւ մրցակցութիւնը մարտահրաւէրային է: 
Անոնք շատ ծանր կշիռքներ կը բարձրացնեն: 
Այսօր տեսանք նոր մրցանիշներ, եւ ամէնէն գլխաւորը այդ է», - նշեց Օպոլաշվիլին: 
Քոպա Օպոլաշվիլիի գնահատմամբ՝ ընդհանուր առմամբ ախոյեանութիւնը լաւ եւ հետաքրքրական ձեւով կ’ընթանայ:
«Միասին ուժ ենք». պատերազմի մասնակիցներուն երեխաները ստացան Կաղանդի նուէրներ«Միասին ուժ ենք» նախաձեռնութեան շրջանակներէն ներս Արցախեան պատերազմի մասնակիցներու 150 երեխաներ հաւաքուած էին մէկ սրահէ ներս՝ Կաղանդի նուէրներ ստանալու եւ ուրախ ժամանց անցընելու։ 
«Միասին ուժ ենք» նախաձեռնութեան ղեկավար Քրիստինա Մարգարեանի խօսքով՝ ասիկա կարեւոր քայլ մըն է՝ երեխաներուն խինդ ու ծիծաղ պարգեւելու համար.
«Նուէրները հիմնականին մէջ տաք պահող հագուստներ են, կօշիկներ, անուշեղէն, վերնահագուստներ, պլուզներ, առաջնահերթ անհրաժեշտութեան իրեր։ 
Ասիկա մեր առաջին օգնութիւնը չէ. սեպտեմբեր 27-էն մինչեւ հիմա 8 օդային բեռնափոխադրումներ կատարած ենք, 7 բեռնակառք՝ ցամաքային ճանապարհով»։
Քրիստինայի խօսքով՝ իրենց ուժը միասնական ըլլալուն մէջ է։ 
Նախաձեռնութեան միացած են նաեւ Սթաւրոփոլի, Քուպանի եւ Խրիմի հայութիւնը։
Սփիւռքի գործոց գլխաւոր յանձնակատարի գրասենեակի ծրագիրներու իրականացման բաժնի պետ Հայկ Ենկիպարեանը նշեց, որ մեծ նուիրումով աշխատած են նախաձեռնութեան հեղինակները.
«Փորձեցինք այնպէս ընել, որ բոլոր մանուկները ուրախութիւն, ջերմութիւն եւ հոգատարութիւն ստանան՝ մեր եւ սփիւռքի կողմէ։ 
Վստահ եմ՝ ամենօրեայ աշխատանքով պէտք է նպաստենք Արցախի եւ Հայաստանի զարգացումը»։
Միջոցառման կը մասնակցէին տարբեր հեքիաթային հերոսներ եւ Կաղանդ պապան, որոնք երեխաներուն տօնական տրամադրութիւնը ապահովեցին՝ անոնց զուարճացնելով եւ նուէրներ բաժնելով։
Զբօսաշրջիկները ու տեղացիները կրնան Հայաստանը ճանչնալ նաեւ արկածախնդրային զբօսաշրջութեամբՀայաստանի բոլոր մարզերը մէկ վայրի մէջ։ 
Երեւանի խաչքարերու պուրակը դարձած է մարզային զբօսաշրջութեան կենդրոն մը։ 
Հայաստան եկած զբօսաշրջիկներուն միայն ուտել-խմելու չեն կանչեր։ Տաւուշի մէջ ատիկա ալ կայ, բայց մինչեւ այդ արկածախնդրային զբօսաշրջութիւն կ'առաջարկեն։
«Արշաւներ, քարեր հաւաքել, գտնել, փնտռել, կենդանիներուն դիտել, ձիով արշաւներ ու ատոնցմէ ետք միայն ուտել-խմել», - կը պատմէ Գայիանէ Չիպուխչեանը։
Լոռին, որքան ալ յայտնի է իր պանիրով, այս անգամ այցելուներուն նաեւ այլ ծառայութիւններով կը ներկայանայ։ 
Այս մարզին մէջ մեծ ուշադրութիւն կը դարձնեն արկածախնդրութեան։
«Ասիկա մեր արկածային զբօսաշրջութեան մէկ բաղադրիչն է։ 
Ասոնք VR ակնոցներ են, որ հեծանիւով արշաւներ կը կազմակերպեն դէպի Լոռիի լեռներ։
Վրանային զբօսաշրջութիւնը կը ներկայացնէ «Տուկ» կազմակերպութիւնը։ 
Յատկապէս հետաքրքիր արշաւներ, հանգիստի կազմակերպում, հեծանիւով արշաւ եւ քայլարշաւ կը գտնուին Դսեղ համայնքին մէջ, բոլորիս յայտնի Թումանեանի ծննդավայրը։ 
Եւ Լոռին այսօր բացայայտուած է նաեւ լաստի տեսանկիւնէն», - կը պատմէ Յասմիկ Մկրտչեանը։
Սիւնիքի մէջ ալ հիւրերը կը կանչեն բուրդ մանելու։ 
Ատոնցմէ թել կը ստանան, ետքը գորգեր կը գործեն։ 
Ամբողջ գործընթացը մանրամասնօրէն կը ներկայացնեն զբօսաշրջիկներուն:
«Հիմա բուրդ կը գզենք, որ թել մանենք ճախարակով։ 
Ոչխարի մաքուր բուրդն է, լուացուած, սանտրով կը գզանք, որպէսզի թել մանենք, գորգ գործենք», - նշեց Ալվարդ Շալունցը։
Եթէ Հայաստանի գետերն ու լիճերը կ'ուզէք տեսնել, ապա ձեզի համար ալ հետաքրքրական առաջարկ մը ունին։ 
Հայաստանի բնութիւնը ու տեսարժան վայրերը կրնանք վայելել նաեւ թիավարելով։
ԿԱՐԷՆ ՍԱՐԳՍԵԱՆ - Կանգնած տախտակի վրայ կը թիավարես, պտոյտներ կ'ընես։ 
Պտոյտներ կը կազմակերպենք դէպի Հայաստանի տարբեր լիճեր, ջրամբարներ ու գետեր։ 
Ջրային մեծ զանգուածներու մէջ, ուր տեսնելու բաներ կան, իսկ Հայաստանի մէջ տեսնելու շատ տեղեր կան։
Այս առաջարկէն առայժմ ամէնէն շատ կ'օգտուին զբօսաշրջիկները։ 
Տեղացիներուն համար դեռ նորութիւն է։ 
Ասիկա ընդամէնը հատուած մըն էր, որ կարելի է տեսնել ու ճանչնալ Հայաստանը։ 
Այստեղ եկող զբօսաշրջիկներուն մարզերուն մէջ կ'առաջարկեն նաեւ հանգստանան՝ օգտուելով բերք ու բարիքէն։
Զբօսաշրջիկներուն այցելութիւնները Հայաստան կ'աւելնան
«Սմարթ թրաւըլ Արմենիա» զբօսաշրջային ընկերութեան ներկայացուցիչ Լուսինէ Բարսեղեանը նշած է, որ զբօսաշրջային ոլորտը քիչ-քիչ կ'աշխուժանայ:
«Կը փորձենք նորովի ներկայացնել Հայաստանը ու տարբեր, հետաքրքրական զբօսաշրջութիւննեով գրաւել անոնց ուշադրութիւնը դէպի մեր երկիր: 
Երկու մեծ խումբ ունինք, որոնք ամրագրումներ ըրած են արդէն: 
Անոնք ուղղութիւններն ընտրած են ողջ Հայաստանի տարածքէն, յատկապէս ոգեւորուած են Գորիս-Տաթեւ վանական համալիր-Խնձորեսկ ուղղութեամբ»,- նշեց Լուսինէն եւ յայտնեց, որ ներքին զբօսաշրջութեամբ հետաքրքրուողներն աւելի շատ կը նախընտրեն հանդարտ արձակուրդը:
«Սուզորդական ակումբ» ՀԿ-ի նախագահ Տիգրան Ազիզբէկեանը նշած է, որ մինչեւ պատերազմը Հայաստանի մէջ բաւական կը զարգանար ջրասուզուրդութիւնը:
«Սեւանայ լիճը հետաքրքրական է, քանի որ բարձրագօտի սուզում կ'իրականացուի այնտեղ՝ 2000 մեթր, որեւէ սուզորդի համար ատիկա շատ հետաքրքրական է: 
Ափին շատ մօտ, հասանելի խորութիւններ կան սկսնակներու համար, մասնագիտացուած սուզորդութեան համար նոյնպէս յարմարաւէտ է»,- նշած է Ազիզբէկեանը:
Անոր խօսքով՝ արդէն տարբեր զբօսաշրջիկներ կը հետաքրքրուին Հայաստանի մէջ ջրասուզուրդութեամբ եւ ամրագրումներ կ'ընեն: 
Անոնցմէ մէկը օրերս պիտի ժամանէ Ռուսիոյ Դաշնապետութենէն Հայաստան եւ արդէն իր ամրագրումն ըրած է:
Գորիսի Եղեգնուտ հիւրանոցի ներկայացուցիչ Անոյշ Մալինցեանը յայտնեց, որ այս պահուն իրենց մօտ հանգստացող զբօսաշրջիկներ կան, յառաջիկային ալ ամրագրումներ ունին Ռուսիայէն, Ուքրանիայէն, Ֆրանսայէն ժամանող հիւրերու համար:
Աղբիւր՝ armenpress.am
Յարգանքի տուրք՝ Ապրիլեան քառօրեայ պատերազմի հերոսներու յիշատակին
ՀՀ բարձրաստիճան պաշտօնեաները «Եռաբլուր» զինուորական պանթէոնէն ներս յարգանքի տուրք մատուցած են Ապրիլեան պատերազմի հերոսներու յիշատակին։  
Վարչապետ Նիկոլ Փաշինեանի անունով ծաղիկներ դրուած են Ապրիլեան քառօրեայ պատերազմի հերոսներու շիրիմներուն եւ ծաղկեպսակ՝ զոհուած ազատամարտիկներու յիշատակը յաւերժացնող յուշահամալիրին:
ՀՀ պաշտպանութեան նախարար Վաղարշակ Յարութիւնեանը, Զինուած ուժերու գլխաւոր շտաբի պետ Արտակ Դաւիթեանը այցելած են պանթէոն եւ իրենց յարգանքի տուրքը մատուցած են 2016 թուականի ապրիլ 2-ին ընթացք առած քառօրեայ պատերազմի, ինչպէս նաեւ 2020 թուականի 44-օրեայ պատերազմի զոհերու յիշատակին:
«Այսօր կ’ողբանք ու կը հպարտանանք մեր քաջարի զինծառայողներով, որոնք, կատարելով իրենց առջեւ դրուած խնդիրը, նահատակուեցան յանուն հայրենիքի՝ թէ՛ 2016 թուականի քառօրեայ, թէ՛ վերջին 44-օրեայ պատերազմի ընթացքին: 
Եթէ Ապրիլեան պատերազմէն դասեր քաղած չըլլայինք, ապա 44-օրեայ պատերազմն այլ ելք կ’ունենար: 
Մենք կրնայինք Արցախն ամբողջութեամբ կորսնցնել», - լրագրողներուն հետ զրոյցի ընթացքին ըսաւ Արտակ Դաւիթեանը:
Պանթէոն այցելած են նաեւ ՀՀ նախագահ Արմէն Սարգիսեանը, ՀՀ ԱԺ նախագահ Արարատ Միրզոյեանը եւ ծաղիկներ խոնարհած են նահատակուած զինծառայողներու շիրիմներուն։
Ուքրանահայ նկարիչ Պորիս Եղիազարեանը կը վաճառէ կտաւները եւ կ’օգնէ վիրաւորուած զինծառայողներունՊորիս Եղիազարեանի արուեստանոցէն ներս լոյսը միշտ վառ է։ 
Ուքրանահայ գեղանկարիչը գիշեր-ցերեկ կը նկարէ, կտաւները կը վաճառէ ու կ’օգնէ պատերազմի հետեւանքով վիրաւորուած զինուորներու ընտանիքներուն։ 
«Հիմա, քանի օր է՝ գիշերները կ’աշխատիմ, մօտ 4-5 կտաւ սկսած եմ, այս գիշեր ալ սիրուն կտաւ մը ըրած եմ, երկու օրուան մէջ կ’աւարտեմ, նորէն պիտի դնեմ վաճառքի», - «Հայերն այսօրի» հետ զրոյցի ընթացքին պատմեց նկարիչը։
Կտաւներու վաճառքէն գոյացած գումարով արդէն հարիւրաւոր ընտանիքներ օգնութիւն ստացած են։ 
Կ’ըսէ՝ կ’ուրախանայ, երբ Հայաստանէն նամակներ ու լուսանկարներ ստանայ։
«Քաղցր շնորհակալութեան խօսքեր, աղօթքներ կ’ուղարկեն, որ բժշկուիմ, կիներ կան, որոնք կը գրեն՝ կը խնդրեմ, որ գաս Հայաստան, հիւր պիտի գաս, ես սեղան պիտի բանամ քեզի համար», - ըսաւ ան։
65-ամեայ նկարիչին մօտ 4-րդ աստիճանի քաղցկեղ ախտորոշուած է, երբեմն ալ նկարելուն կը խանգարէ հիւանդութիւնը, հիմա բուժման փուլերէ կ’անցնի, մի քանի օրէն ալ պիտի վիրահատուի։
«Ինծի դրական յոյզեր պէտք են, բացասական յոյզը զիս կը ճնշէ, կը խեղդէ, ամէն օր կ’աղօթեմ, Աստուծոյ կը խնդրեմ, որ ինծի ուժ տայ, որ դիմանամ։ 
Ես այս իմ վիճակովս կ’աշխատիմ, փոքր գործ մը կ’ընեմ, ամէն մէկը պիտի վերադառնայ իր աշխատանքին, ու աշխոյժ աշխատի ամէն օր», - կը պատմէ Պորիս Եղիազարեանը։ 
Պորիս Եղիազարեանը մինչեւ 1993 թուականը Հայաստանի մէջ ապրած է, ետքը տեղափոխուած է Ուքրանիա՝ կնոջ եւ երեխային մօտ։ 
Տարիներ անց կորսնցուցած են միակ դստերը։ 
Գեղանկարիչը մեծ ճանաչում ունի Ուքրանիոյ մէջ, անոր նկարները ցուցադրուած են Գերմանիոյ, Զուիցերիոյ, Ֆրանսայի, Ամերիկայի մէջ եւ այլուր: 
Հիմա աշխատանքները ցուցադրուած են Քիեւի ռուսական արուեստի թանգարանը, Հայաստանի ազգային պատկերասրահը, եւ տարբեր երկրներու մասնաւոր հաւաքածոներուն մէջ:
Հայազգի նկարիչը կ’ըսէ՝ սիրտը Հայաստան է, կարօտցած է ծննդավայրը՝ Ապարանը, եւ ընկերները։ 
Արդէն որոշած է՝ առողջանալէն ետք գայ Հայաստան եւ մեծ ցուցահանդէս մը կազմակերպէ:
Արցախի մէջ հայկական մշակութային ժառանգութիւնը սպառնալիքի տակ է. Ուքրանիոյ հայոց միութիւնը դիմած է Եունեսքոյին
Ուքրանիոյ հայոց միութիւնը նամակ մը յղած է Եունեսքոյին՝Արցախի մէջ հայկական ժառանգութեան դէմ արձանագրուած վանդալականութեան գործողութիւններուն վերաբերեալ: Ինչպէս կը հաղորդէ  «Արմէնփրէս»-ը, այս մասին կը յայտնէ  «AnalitikaUA.net»-ը:
Կազմակերպութիւնը նամակով խնդրած է Եունեսքոյին ուշադրութիւնը հրաւիրել Արցախին մէջ գտնուող հայկական մշակութային ժառանգութեան վրայ, որ այժմ վտանգուած է:
«Կարեւոր է նշել, որ Արցախի Հանրապետութեան մէջ կայ հայոց պատմութեան եւ մշակոյթի աւելի քան 3.000 յուշարձան, ներառեալ` աւելի քան 500 քրիստոնեական եկեղեցի, ինչպէս նաեւ նախաքրիստոնեական դարաշրջանին պատկանող տասնեակ յուշարձաններ: 
Այս յուշարձաններէն ամէնէն հինը աւելի քան 2 հազար տարուայ վաղեմութիւն ունի (Տիգրանակերտի ամրոց):
Յիշեցնենք, որ Ուքրանիոյ հայոց միութիւնը դարձաւ Ուքրանիոյ առաջին հասարակական կազմակերպութիւնը, որ ընդգրկուեցաւ Եւրոպական միութեան թափանցիկութեան տոմարին մէջ: 
Պրուքսելի մէջ կը գործէ Ուքրանիոյ հայոց միութեան ներկայացուցչութիւնը:
Ամերիկան յորդորած է պահպանել զսպուածութիւնը եւ առանց բռնութեան թուլացնել Հայաստանի մէջ տիրող լարուածութիւնը
ԱՄՆ պետական քարտուղարութեան մամլոյ խօսնակ Նետ Փրայսը անդրադարձած է Հայաստանի ներքաղաքական լարուած իրադարձութիւններուն եւ կոչ ուղղած է բոլոր կողմերուն՝ զսպուածութիւն ցուցաբերելու՝ զերծ մնալով բռնութեան յանգեցնող գործողութիւններէն։ 
Ինչպէս կը տեղեկացնէ «Արմէնփրէս»-ը, Ամերիկան կը հետեւի Հայաստանի մէջ տիրող իրավիճակին։
«Մենք բոլոր կողմերուն կը յիշեցնենք ժողովրդավարական սկզբունքներուն մասին, որ Զինուած ուժերը պէտք է ներգրաւուած չըլլան ներքաղաքական գործընթացներուն մէջ։ 
Կը շարունակենք սատարել Հայաստանի ժողովրդավարութիւնը եւ ինքնիշխանութիւնը»,- յայտարարած է ան։
Հայաստանի մէջ ԱՄՆ դեսպանութիւնը եւս արձագանգած էր երկրէն ներս տիրող իրավիճակին՝ հաղորդագրութեան մէջ նշելով, որ կը հետեւին ընթացիկ իրադարձութիւններուն եւ կողմերու յայտարարութիւններուն։ 
«Մենք բոլոր կողմերուն կը խրախուսենք ցուցաբերել հանդարտութիւն, զսպուածութիւն եւ խաղաղ ու առանց բռնութեան թուլացնել լարուածութիւնը»,- ըսուած է հաղորդագրութեան մէջ։
ԱՄՆ քոնկրէսականները կը դատապարտեն Ազրպէյճանի կողմէ ՀՀ տարածք ներխուժումը
ԱՄՆ դեմոկրատ քոնկրէսական Ատամ Շիֆը իր ֆէյսպուքեան էջին վրայ անդրադարձած է Ազրպէյճանի կողմէ Հայաստանի Սիւնիքի մարզ ներխուժման եւ իր գրառման մէջ նշած է.
«Ինծի խորապէս կ'անհանգստացնէ տարածուած տեղեկութիւններն այն մասին, որ ազրպէյճանական զօրքերը անցած են Հայաստանի տարածք։ 
Եթէ այս տեղեկութիւնը ճիշդ է, ապա ասիկա եւս վտանգաւոր եւ սադրիչ գործողութիւն մըն է, որ կրնայ կեանքերու յետագայ կորուստներու յանգեցնել։ 
Ժամանակն է, որ Միացեալ Նահանգները գիտակցի, որ մեր վարած քաղաքականութիւնը խրախուսած է Ազրպէյճանի նախագահ Իլհամ Ալիեւի ռազմական ձգտումները՝ նոր պատերազմի վտանգ յառաջացնելով»:
Ատամ Շիֆը յաւելած է, որ ինք խօսած է Պայտընի վարչակազմի հետ եւ յորդորած է՝ Մինսքի խումբին միջոցաւ աւելի շատ ներգրաւուիլ գործընթացին, քանի որ ատիկա այժմ աւելի կարեւոր է, քան երբեւէ։
Քոնկրէսականը նշած է, որ Ազրպէյճանը նման գործողութիւններու դիմած է՝ ԱՄՆ-ի Պետական բաժանմունքի կողմէն Ազրպէյճանին օգնութիւն տրամադրելու սահմանափակումներուն չարդարացուած վերացման որոշումէն օրեր անց։
«Մենք պէտք չէ ռազմական ֆինանսաւորում տրամադրենք ազգի մը, որ սովորաբար մասնակից կ'ըլլայ մարդու իրաւունքներու խախտումներուն եւ կ'ոտնահարէ իր հարեւաններուն ինքնիշխանութիւնը», - գրառման աւարտին նշած է Ատամ Շիֆը։
Խնդրին մասին իր մտահոգութիւնը յայտնած է նաեւ ԱՄՆ Ներկայացուցիչներու պալատի անդամ, քոնկրէսական Ֆրանք Փալոունը: 
Վերջինս իր թուիթէրեան էջին վրայ գրած է.
«Ազրպէյճանը այժմ ներխուժած է Հայաստանի տարածք, որ միջազգային իրաւունքի յստակ խախտում է: 
Միացեալ Նահանգները միանշանակ պէտք է դատապարտէ այս յարձակումը եւ դաշնակիցներուն հետ իր ազդեցութեան շնորհիւ ազրպէյճանական ուժերը դուրս բերէ Հայաստանի տարածքէն»:
ԱՄՆ քոնկրէսականներուն մտահոգութիւնն ու դատապարտումը լայն արձագանգ ստացած է միւս պաշտօնեաներուն շրջանակէն ներս:
ԱՄՆ քոնկրէսականները կոչ ուղղած են Ազրպէյճանին՝ անյապաղ ազատ արձակելու հայ գերիները
ԱՄՆ Ներկայացուցչներու պալատի Հայկական հարցերու յանձնախումբի համանախագահներ Ատամ Շիֆը, Կաս Պիլիրաքիսը, Ֆրանք Փալոնը, Տէյվիտ Վալատոն եւ Ճեքի Սփիերը մարտ 16-ին ներկայացուցած են բանաձեւ մը, որ կոչ կ՚ուղղէ Ազրպէյճանին՝ անմիջապէս ազատ արձակելու Արցախի մէջ 2020 թուականի պատերազմի ընթացքին գերեվարուած բոլոր ռազմագերիները եւ քաղաքացիական անձինք: 
Բանաձեւին իրենց աջակցութիւնը յայտնած են Ներկայացուցիչներու պալատի 31 անդամ: «Արմենփրէս»-ի փոխանցմամբ՝ բանաձեւին մէջ նշուած է, որ նոյեմբեր 9-ին Հայաստանի, Ռուսիոյ եւ Ազրպէյճանի ստորագրած եռակողմ յայտարարությամբ՝ կողմերը պարտաւորուած էին ազատ արձակելու բոլոր գերիները, թէպէտեւ Հայաստանն ամբողջութեամբ կատարած է իր պարտականութիւնը, Ազրպէյճանը կը կեղծէ ռազմագերիներուն կարգավիճակը՝ փորձելով արդարացնել անոնց գերի պահելու իր ցանկութիւնը:
Բանաձեւի եզրափակիչ հատուածին մէջ ըսուած է.
«Ներկայացուցիչներու պալատը
«-կոչ կ՚ուղղէ Ազրպէյճանին՝ անյապաղ ազատ արձակելու բոլոր հայ ռազմագերիները եւ գերեվարուած քաղաքացիական անձինք,
-կը յորդորէ ԱՄՆ պետքարտուղարութեան բոլոր մակարդակներուն վրայ, ներառեալ ԵԱՀԿ Մինսքի խումբի գործընթացի շրջանակէն ներս, աշխատելու Ազրպէյճանի հետ՝ հասկցնելով, թէ որքան կարեւոր է հաւատարիմ մնալ սեփական պարտաւորութիւնները կատարելուն մէջ՝ համաձայն նոյեմբեր 9-ի յայտարարութեան եւ միջազգային իրաւունքին՝ անյապաղ ազատ արձակելու բոլոր ռազմագերիները եւ գերեվարուած քաղաքացիական անձինք»:
ԱՄՆ Ներկայացուցիչներու պալատի անդամ Ատամ Շիֆն անընդունելի կը համարէ Արցախի վերջին պատերազմին աւելի քան 100 օր անց հարիւրաւոր հայ զինծառայողներու եւ քաղաքացիական անձանց՝ Ազրպէյճանի մէջ պահուիլը: 
«Ազրպէյճանը պարտաւոր է անյապաղ ազատ արձակելու այս գերիները, որքան ուշացնէ զայն, այնքան աւելի շատ ցոյց կու տայ իր անարգանքը միջազգային օրէնքներուն եւ մարդու իրաւունքներուն նկատմամբ: 
Վայրագութիւն Ֆրանսայի մէջ․ հայ համայնքը դիմած է կառավարութեան՝ արգիլելու «Գորշ գայլերուն» գործունէութիւնըՖրանսայի Տեսին համայնքին մէջ Հայկական յիշողութեան կեդրոնին եւ ցեղասպանութեան յուշարձանին հետ կապուած դէպքը ստորագրուած է «Գորշ գայլերուն» կողմէ, եղած են «Գորշ գայլ» եւ «Ռեճեփ Թայիփ Էրտողան» գրութիւնները։ 
Այդ մասին «Հայերն այսօրին» տեղեկացուցած է Ֆրանսայի հայկական կազմակերպութիւններու համակարգող խորհուրդի համանախագահ Մուրատ Փափազեանը։
Փափազեանը նշեց, որ կապի մէջ են Ներքին գործոց նախարարութեան հետ, որպէսզի արագօրէն այս շաբաթ որոշեն լուծարել եւ արգիլել «Գորշ գայլեր» կազմակերպութեան գործունէութիւնը։
«Վիենի, Տիժոնի, Տիսենի մէջ ծայրայեղ թուրքերը՝ «Գորշ գայլերը», որ ուղղակի Էրտողանի վերահսկողութեան տակ են, հակահայ ցոյցեր կազմակերպեցին։ 
Մեզի Ներքին գործոց նախարարութենէն յայտնեցին, որ 67 հոգի տարուած է ոստիկանութիւն։ Մենք այստեղ քաղաքացիական կռիւներու մէջ չենք ցանկար մտնել անշուշտ», - ըսաւ Մուրատ Փափազեանը։
Անոր խօսքով՝ Ֆրանսան շատ լուրջ կը վերաբերի այս ցոյցերուն, որովհետեւ միեւնոյն ատեն ծանր քաղաքական բախումներ տեղի կ’ունենան Թուրքիոյ նախագահի եւ Էմանուէլ Մաքրոնի միջեւ։
«Էրտողանը կ’ուզէ պատերազմը բերել նաեւ Եւրոպա։ 
Ես համոզուած եմ, որ Ֆրանսայի մէջ այս մթնոլորտն ուղղակիօրէն Էրտողանի ձեռագիրն է։ 
Անմիջապէս պէտք է պահանջել, որ Թուրքիան դուրս գայ «ՆԱԹՕ»-էն, եւ բանակցութիւնները, զորս զարմանալիօրէն կը շարունակուին Եւրամիութեան հետ, պէտք է դադրին», - ընդգծած է Փափազեանը։
«Հայերն այսօրի» հետ զրոյցի ընթացքին Մուրատ Փափազեանը նաեւ անդրադարձաւ Արցախի անկախութեան ճանաչման հարցին։ 
Անոր խօսքով՝ կան քաղաքներ, որ մօտ օրերս պէտք է ճանչնան Արցախի Հանրապետութեան անկախութիւնը, որոշ քաղաքներ ալ դեկտեմբերին կը պատրաստուին ճանչնալու։ 
Ինչպէս նաեւ Ֆրանսայի Ազգային Ժողովէն ներս մօտ 20 երեսփոխաններ պիտի ներկայացնեն բանաձեւ մը, որմով կոչ պիտի ուղղեն Ֆրանսայի նախագահին՝ ճանչնալու Արցախի անկախութիւնը։
ԱԺ արտահերթ ընտրութիւններուն քուէարկութիւնը աւարտած է. Կը սկսի քուէաթերթիկներուն հաշուարկը
ՀՀ ընտրական տեղամասերէն ներս ժամը 20:00-ին աւարտած է ԱԺ արտահերթ ընտրութիւններուն քուէարկութիւնը: 
Ընտրատարածքային ընտրական հանձնաժողովները կը սկսին քուէաթերթիկներուն հաշուարկը:
«Բոլորս միասին կ’աշխատինք, որ Արցախը ճանչցուի». Ֆրանսահայերը ցոյցեր կազմակերպած են տարբեր քաղաքներու մէջ
Ֆրանսայի շարք մը քաղաքներ ու մէջ՝ Փարիզի, Մարսիլիոյ, Լիոնի մէջ բազմամարդ ցոյցեր կազմակերպուած են՝ դատապարտելու ազրպէյճանական յարձակողականութիւնը եւ Թուրքիոյ քաղաքականութիւնը։
«Բոլոր հայերն ալ շատ յաղթական, վճռական կը մասնակցին ցոյցերուն՝ աջակցելու Հայաստանին ու Արցախին։ 
Ամէն քաղաքի մէջ մօտ հազարէ աւելի մասնակիցներ եղած են։ 
Ողջ Ֆրանսայի մէջ մի քանի տասնեակ հազարներով մարդիկ հաւաքուած են տարբեր քաղաքներու մէջ», - «Հայերն այսօրի» հետ զրոյցի ընթացքին ըսած է հայկական համայնքի ներկայացուցիչ Անահիտ Յակոբեանը։
Անոր հետ մէկտեղ «CCAF»-ը՝ Ֆրանսայի հայկական կազմակերպութիւններու համակարգման խորհուրդը, բաց նամակ մը կազմած է Ֆրանսայի քաղաքական գործիչներուն հետ, որուն մէջ մօտ 180 քաղաքական գործիչներ՝ Փարիզի, Մարսիլիոյ քաղաքապետերը, բոլորը ստորագրած են զայն եւ կոչ ուղղած են՝ դատապարտելու Ազրպէյճանի յարձակումը Արցախի եւ Հայաստանի վրայ։
«Ֆրանսայի քաղաքական գործիչները մեզի շատ կ’աջակցին, մի քանի անգամ բոլոր ցոյցերուն մասնակցած են, վերջին ցոյցին ֆրանսացի երեսփոխան Ֆրանսուա Փուփոնին ըսաւ, որ շուտով անոնք կու գան Հայաստան եւ Արցախ՝ խումբ մը երեսփոխաններու հետ», - ըսաւ Անահիտ Յակոբեանը։
Ֆրանսահայերը հիմա կ’աշխատին այն ուղղութեամբ, որ Արցախի Հանրապետութիւնը ճանչցուի միջազգային տիրոյթէն ներս։ 
Անոնք նաեւ կոչ կ’ուղղեն՝ «Հայաստան» համահայկական հիմնադրամի դրամահաւաքին մասնակցելու։
Ժողովուրդէն ստացած ենք լիազօրութիւն՝ աւելի վճռական եւ առաւել մտածուած բարեփոխումներ իրականացնելու համար. Նիկոլ Փաշինեան
Վարչապետի պաշտօնակատար Նիկոլ Փաշինեանը կառավարութեան նիստի ընթացքին անդրադարձած է Երեւանի մէջ նոր պարեկային ծառայութեան ներդրման՝ ընդգծելով, որ շատ կարեւոր իրադարձութիւն մը տեղի ունեցած է Երեւանի մէջ։
«Իր գործունէութիւնը  սկսած է Պարեկային ոստիկանութիւնը, որ սկզբունքօրէն նոր տեսակի եւ բնոյթի ոստիկանութիւն մըն է։ 
Ընդ որում, բառիս թէ՛ բովանդակային իմաստով, թէ՛ մարդկային միջոցի առումով։ 
Ծառայութիւն կ'իրականացնեն շուրջ 700 պարեկային ոստիկաններ, եւ կ'ուզեմ ընդգծել, որ անձնակազմի 70 տոկոսը մարդիկ են, ովքեր անցեալին ոստիկանութեան մէջ չեն աշխատած, այսինքն՝ ոստիկանութիւն եկած են քաղաքացիական կեանքէն։ 
Նաեւ 30 տոկոսը մեր այն ոստիկաններն են, ովքեր իրենց հետ պէտք է լաւագոյն փորձառութիւնը բերեն, եւ մենք ունենանք նոր կարգի ոստիկանութիւն»,- ըսաւ Նիկոլ Փաշինեանը։
Վարչապետի պաշտօնակատարի խօսքով՝ Երեւանի մէջ ճանապարհային ոստիկանութիւնը յուլիս 7-էն դադրեցուցած է իր գործունէութիւնը, այժմ կայ միայն ճանապարհային ոստիկանութեան յատուկ ստորաբաժանում, որ բոլորովին այլ գործառոյթներ ունի, եւ ան քաղաքացիներու հետ իրաւակարգի պահպանութեան առումով չի հաղորդակցիր։
«Պարեկային ոստիկանութիւնը կ'իրականացնէ ե՛ւ ճանապարհային ոստիկանութեան գործառոյթները, ե՛ւ պարեկապահակային ծառայութեան գործառոյթները, նաեւ յանցագործութիւններու կանխման, բացայայտման գործին մէջ, հասարակական կարգի պահպանման առումով ունի որոշակի գործառոյթներ։ 
Կ'ուզեմ ընդգծել, որ մենք մեր ժողովուրդէն ստացած ենք լիազօրագիր՝ աւելի վճռական եւ առաւել մտածուած բարեփոխումներ իրականացնելու, որոնց դրական արդիւնքը պիտի ըլլայ առաւելագոյն կանխատեսելի։ 
Պարեկային ծառայութեան ներդրման գործընթացը պէտք է անպայման շարունակուի յառաջիկային։ 
Մենք պէտք է իրականացնենք Շիրակի եւ Լոռիի մարզի պարեկային ոստիկանութեան անձնակազմի ընդունելութեան քննութիւններ», - նշեց Փաշինեանը։
Ծրագիրը իրականացուցած են միջազգային գործընկերներու աջակցութեամբ, որու կապակցութեամբ ալ Նիկոլ Փաշինեանը շնորհակալութիւն յայտնեց ԱՄՆ, Եւրամիութեան, Համաշխարհային դրամատան գործընկերներուն։
Արցախեան պատերազմի առաջին օրերէն Լեհաստանի մէջ ապրող հայերը համախմբուեցան եւ փողոց իջան՝ իրենց բողոքի ձայնը բարձրացնելու՝ յանուն արդարութեան եւ ազրպէյճանաթրքական ուժերուն դէմ յաղթանակելու։
«Հայերն այսօր» լրատուական հարթակին հետ զրուցած է Լեհաստանի երիտասարդական միութեան նախագահ Բաբկէն Խանզատեանը։ 
Անոր խօսքով՝ Լեհաստանի հայերը առաջին իսկ օրերէն համախմբուած են, սակայն ցոյցի շրջանակներէն ներս նաեւ ազգութեամբ լեհեր եղած են. «Լեհ ազգը եւ երիտասարդները սրտով մեզի հետ են», - կ՚ըսէ ան։
Վարսաւիոյ մէջ եւս մեծ դրամահաւաք մը կազմակերպուած է, մօտ 30.000 տոլար հաւաքուած է մի քանի րոպէներու ընթացքին եւ փոխանցուած է «Հայաստան» համահայկական հիմնադրամի հաշուին։
Բաբկէն Խանզատեանը նշեց, որ Վարսաւիոյ մէջ կայացած ցոյցին միացած են նաեւ Գերմանիայէն, Լոնտոնէն, Անգլիայէն, Ֆրանսայէն։
Յաղթանակն անկասկած պիտի ըլլայ. «Ամենակարեւորը՝ եղէք դուխով, մենք ձեր կողքին ենք, անհրաժեշտութեան պարագային նաեւ ֆիզիքապէս ձեր կողքին կ՚ըլլանք։ 
Գիտենք, որ յաղթելու ենք, արդէն յաղթած ենք, մեր սերնդագրութիւնը թոյլ չի տար պարտուիլ, ուժեղ եւ հզօր եղէք»։
«Պէտք է ընդունիլ այն, ինչ ժողովուրդը կ'որոշէ». Իտալիոյ հայ համայնքի ղեկավար
Հայաստանի մէջ տեղի ունեցած արտահերթ խորհրդարանական ընտրութիւններուն կը հետեւի նաեւ սփիւռքը։ 
«Հայերն այսօր»-ը զրուցած է Իտալիոյ հայ համայնքի ղեկավար Պայքար Սուազլեանի հետ։ 
Ան կ'ողջունէ Հայաստանի մէջ ընտրութիւններ կազմակերպելու որոշումը եւ կարեւոր կը համարէ, որ ժողովուրդը այս իրավիճակին մէջ իր խօսքը յայտնելու հնարաւորութիւն ստացած է. 
«Շատ քաջ շարժում մը եղաւ կառավարութեան կողմէ, որ առիթը տուաւ, որ ժողովուրդը անգամ մը եւս իր խօսքը յայտնէ։ 
Մտահոգիչ է քիչ մը, որ ընտրութիւններուն մասնակցողներուն թիւը այդքան ալ շատ չէ, կը սպասենք, որ մեր ժողովուրդը աւելի աշխոյժ ըլլայ եւ չկորսնցնէ իր ձայնը բարձրացնելու իրաւունքը։ 
Կը հետեւինք լուրերուն, յոյս ունինք, որ ժողովուրդը քաղաքակիրթ ձեւով մինչեւ վերջ պիտի մասնակցի քուէարկութեան», - ըսաւ Իտալիոյ հայ համայնքի ղեկավարը։
Պայքար Սուազլեանի կարծիքով՝ այս ընտրութիւնները աւելի լաւ ապագայ մը ունենալու յոյս կը ներշնչէ. 
«Մեր հայրենակիցներուն մէկ բան պիտի ցանկայի ըսել՝ պէտք է ընդունիլ այն, ինչ ժողովուրդը կ'որոշէ, հետեւաբար պէտք է քաջ ըլլան նաեւ անոնք, որոնք թերեւս իրենց ցանկալի քուէները չստանան, պէտք է ընդունին, որ իրենց քաղաքացիները այդպէս որոշած են եւ առանց օրինախախտումներու ընդունին իրականութիւնը, ժողովուրդին ձայնը», - ըսաւ ան։
Սուազլեանը նշեց, որ յետընտրական լարուածութիւնը միայն կրնայ խանգարել նոր կառավարութեան արդիւնաւէտ աշխատանքը։ 
Ըստ անոր՝ պէտք է առաջ շարժիլ եւ նոր ուժերով դիմակայել դժուարութիւնները։
Պէտք է պատրաստ ըլլալ հնարաւոր վատ զարգացումներու եւ ՀՀ ինքնիշխան տարածքի պաշտպանութեան. Տիգրան Աւինեան
ՀՀ փոխվարչապետի պաշտօնակատար Տիգրան Աւինեանը Գորիսի մէջ լրագրողներուն հետ զրոյցի ընթացքին ներկայացուցած է ազրպէյճանցիներուն հետ  բանակցութիւններէն որոշ մանրամասներ:
«Համոզուած եմ, որ այս կամ այն կերպ մենք հանգուցալուծման պիտի հասնինք, որովհետեւ շատ յստակ է, որ ազրպէյճանական զինուած ուժերն անցած են Հայաստանի Հնարապետութեան ինքնիշխան տարածքը ու մենք, միանշանակ, կը ցանկանք խաղաղ ձեւով հանգուցալուծել իրավիճակը եւ պատրաստ ենք հանգիստ ու հանդարտ կարգով քննարկումներ իրականացնելու»- ըսած է ան:  
Տիգրան Աւինեանը ընդգծած է, որ պէտք է պատրաստ ըլլալ հնարաւոր վատ զարգացումներու եւ ՀՀ ինքնիշխան տարածքի պաշտպանութեան։
«Վատ դէպքերու յառաջացման պարագային կ’ակնկալենք մեր դաշնակիցներուն աջակցութիւնը, բայց ես յուսով եմ, որ մենք որեւէ վատ դէպքեր չենք ունենար այստեղ եւ բանակցութիւններու միջոցաւ բոլոր հարցերը կը լուծուին», - նշած է ան:
Փոխվարչապետի պաշտօնակատարը խօսած է նաեւ ազրպէյճանցիներուն մօտ առկայ քարտէսներուն մասին եւ նշած է, որ ատոնք անյայտ ծագում ունին եւ որեւէ աղերս չունին իրականութեան հետ.
«Կարելի է ըսել՝ այդ քարտէսներուն հիմքով է որ անոնց սահմանապահ զօրքերը յառաջ եկած են, բայց, այնուամենայիւ, ազրպէյճանական կողմը կը հաստատէ խաղաղ կարգաւորման ուղղուած իր ջանքերը, ըստ իրենց՝ իրենք որեւէ քայլ չեն ձեռնարկեր յետագայ լարումը աւելի խորացնելու համար, բայց ես կը կրկնեմ՝ մենք պատրաստ ենք բոլոր հնարաւոր զարգացումներուն: 
Երեկուայ ԱԽ նիստն ու մեր դիմումը ՀԱՊԿ-ին նմանատիպ զարգացումներու հնարաւոր յառաջացումը կանխարգիլելու գործիք մըն է», - ըսաւ Տիգրան Աւինեանը: 
Ազգային Ժողովի «Իմ քայլը» խմբակցութեան երեսփոխան Արմէն Խաչատուրեանն ալ յայտնած է, որ ներկայիս բանակցային գործընթացը կը շարունակուի: 
Երեսփոխանը յոյս յայտնեց, որ բանակցային ամբողջ գործընթացը կ’աւարտի հայկական կողմի պահանջին անխտիր կատարմամբ.
«Հարկաւ միայն Սեւ լիճին վերաբերեալ չեն բանակցութիւնները, այլ այն վայրերուն, ուր ազրպէյճանական զինուած ուժերու ներկայացուցիչները մուտք գործած են ՀՀ վարչական տարածք, բանակցութիւնները կը վերաբերին այդ տարածքին»,- ըսած է ան:
Արմէն Խաչատուրեանի խօսքով՝ բանակցութիւններուն կը մասնակցին ՀՀ ՊՆ ԳՇ պետի տեղակալը, զօրաբանակի հրամանատարներ, ռուսական կողմի ներկայացուցիչ եւ ազրպէյճանական կողմի ներկայացուցիչ:
«Մենք պէտք է յաղթենք». Ֆինլանտայի հայերը բողոքի ցոյց իրականացուցած են
Ֆինլանտայի մայրաքաղաք Հելսինքիի մէջ հայերը իրենց բողոքի ձայնը բարձրացուցած են եւ ցոյցի ելած են։
Այս նիւթով «Հայերն այսօրը» զրուցած է Հելսինքիի մէջ հայկական ցոյցերու կազմակերպիչ Գառնիկ Սարքարեանի հետ։ 
Գառնիկի խօսքով՝ տեղի հայերը շատ արագ համախմբուած են. «Այս հարցը երբ եղաւ, մարդիկ շատ խօսեցան եւ ամէն մէկն իր կարգին լարուած էր, ինչ ընել-չընել, եւ այդ լուրը ինծի հասաւ, որ խումբ մը հայեր իրենց դիմումը ներկայացուցած էին, որ թոյլտուութիւն ստանային կառավարութենէն։ 
Ես ալ, իմ կարգիս, մի քանի հոգիի հետ կազմակերպեցի այս ցոյցը»։
Ցոյցը սկսած է աղօթքով, յետոյ մասնակիցները շուրջպար բռնած են՝ ցանկալով ցոյց տալ հայուն ուրախ, խաղաղասէր եւ չպարտուող տեսակը։
Գառնիկի կոչը հայ զինուորին գօտեպնդող է. «Սիրելի՛ զինուորներ, մենք իրօք քիչ ժողովուրդ ենք երկրագունդին վրայ, բայց մեր թշնամին իր մէջ գիտէ, որ իրաւունք չունի մեր հողերուն վրայ ապրելու։ 
Մենք պիտի յաղթենք, որովհետեւ հայերը միայն չեն կռուիր ապրելու համար, այլ կը կռուին քաղաքակրթութեան համար, պիտի յաղթենք»։
Սպանիոյ Պարսելոնա քաղաքին մէջ կազմակերպուած բողոքի ցոյցերու եւ քայլերթերու մասին զրուցած ենք Պարսելոնայի Հայք միութեան հիմնադիր եւ նախագահ, Եւրոպայի հայոց միութեան Սպանիոյ մասնաճիւղի պաշտօնական ներկայացուցիչ Հայկ Եղիազարեանի հետ։
Անոր խօսքով՝ համացանցի վրայ պայքարը եւս շատ կարեւոր է. «Մենք սկսանք, այսպէս ըսած, պատերազմ մղելու մետիա դաշտէն ներս, քանի որ այստեղ շատ մեծ ապատեղեկատուութիւն տարածուած է»։
Ցոյցը տեղի ունեցած է նաեւ Թուրքիոյ դեսպանատան դիմաց՝ հայկական դրօշներով եւ համապատասխան գրութիւններով։ 
Հայկ Եղիազարեանը զրոյցի աւարտին իր կոչով դիմեց հայ զինուորին.
«Սրտանց կը մաղթեմ, որ մնան քաջ եւ համարձակ, ինչպիսին որ են, թող միշտ իմանան, որ մենք, թէկուզ սփիւռքէն, կանգնած ենք իրենց կողքին ամէն վայրկեան, ամէն պահու»։
«Մենք յաղթելու ենք, որովհետեւ կը գիտակցինք՝ ուրիշ ճանապարհ չունինք». իսրայէլահայ հոգեւորական
«Պատերազմը սկսելուն յաջորդ օրէն հայերէնով եւ եբրայերէնով յայտարարութիւն տարածած ենք Ֆէյսպուքի, WhatsApp-ի վրայ, որպէսզի շատ արագ կազմակերպենք դրամահաւաք եւ օգնութեան հասնինք հայ զինուորին»: Այս մասին «Հայերն այսօրի» հետ զրոյցի ընթացքին տեղեկացուց Իսրայէլի Հայֆա քաղաքի եւ հիւսիսային շրջաններու հոգեւոր հովիւ Տիրայր քահանայ Յովակիմեանը։ 
2 օրուան մէջ տեղի հայ համայնքը հաւաքած է 20 հազար տոլար, զոր ուղղուած է Գորիսի ու Վարդենիսի բժշկական կեդրոններուն։ 
Դեղորայք ու պարագաներ ձեռք բերուած են։ 
Հոգեւորականին խօսքով՝ նման փոքր համայնքի համար իսկապէս անսպասելի էր։ 
«Այսօր ազգը բանակ դարձած է։ 
Կապ չունի՝ բժիշկ ես, բարձրաստիճան հոգեւորական թէ պաշտօնեայ, բոլորը կը կատարեն մէկ պարտականութիւն՝ պաշտպանել հայրենիքը»,- նշեց Տիրայր Յովակիմեանը եւ յաւելեց, որ յայտարարութիւնը տարածելու առաջին իսկ օրէն Հայֆայի հայերէն մի քանին նաեւ  ռազմաճակատ մեկնելու ցանկութիւն յայտնած են։  
Քահանայ Յովակիմեանը յայտնեց, որ բացի նիւթական օգնութենէն, համայնքը պէտք է քննարկէ ցոյցերու, երթերու վերաբերեալ յետագայ գործողութիւնները։
Ծանրամարտիկ Ռաֆիկ Յարութիւնեանը նուաճեց պրոնզեայ շքանշան մը. Եւրոպայի ախոյեանութիւն
Երեւանի մէջ ընթացող ծանրամարտի Եւրոպայի ախոյեանութեան ընթացքին, ծանրամարտիկ Ռաֆիկ Յարութիւնեանը 81 քկ կշռողներու դասակարգին մէջ նուաճեց պրոնզեայ շքանշան։ 
Հայաստանի ազգային խումբին անդամը պոկում վարժութեան մէջ երրորդ փորձին բարձրացուց 150 քկ՝ գրաւելով 4-րդ դիրքը։ 
Հրում վարժութեան մէջ, Յարութիւնեանը 187 քկ արդիւնքով արժանացաւ փոքր արծաթեայ շքանշանի։
«Ես շատ դժուարութեամբ հասած եմ այստեղ, որովհետեւ վնասուածքներ ունէի եւ երկու մրցումներու չէի մասնակցած: 
Չէի գիտէր, թէ որքա՛ն յաջող պիտի ըլլար այս ախոյեանութիւնը: 
Իրականութեան մէջ չէի սպասեր, որ այսպէս կ’ըլլայ: 
Աւելի լաւ արդիւնքներ կ’ակնկալէի։ 
Նոյնիսկ կը մտածէի, որ կը յաղթեմ, սակայն դժբախտաբար, չյաջողեցայ», - մրցելոյթէն ետք նշեց Յարութիւնեանը։
Մարզիկը շնորհակալութիւն յայտնեց իր աջակիցներուն ու համակիրներուն։
Ի՞նչ միջոցառումներ տեղի կ՚ունենան սփիւռքի մէջ Ապրիլ 24-ին
Հայոց ցեղասպանութեան 106-րդ տարելիցին աշխարհի տարբեր երկրներու հայ համայնքները բողոքի ցոյցեր, երթեր եւ յիշատակի արարողութիւններ պիտի իրականացնեն։ 
Վրաստանի Ախալցխա քաղաքին մէջ հայերը ապրիլ 23-ի երեկոյեան ջահերով երթ մը կազմակերպած են, երկրի տարբեր քաղաքներուն մէջ եկեղեցական արարողութիւններ տեղի կ՚ունենան.
«Ախալքալաքի մէջ նոյնպէս մեծ երթեր կը կազմակերպուին, իսկ Ապրիլ 24-ին՝ Ցեղասպանութեան զոհերու յիշատակի օրը, ախալքալաքցիները կը հաւաքուին Հայոց ցեղասպանութեան խաչքարի մօտ եւ կը յարգեն զոհերուն յիշատակը։ 
Նոյնն է նաեւ Նինոծմինդա քաղաքին մէջ, ուր եւս Հայոց ցեղասպանութեան յուշակոթող մը տեղադրուած էր ։ 
Թիֆլիսի մէջ սովորաբար տեղի հայերը կը հաւաքուին Թուրքիոյ դեսպանութեան մօտ եւ մեծ բողոքի ցոյցեր կը կազմակերպեն», - պատմեց Էտուարտ Այվազեանը։
Լիբանանի մէջ Հայոց ցեղասպանութեան մասին կը յիշատակուի ե՛ւ պետական ե՛ւ համայնքային մակարդակով։ 
Լիբանանը այն երկրներէն է, որ պաշտօնապէս ճանչցած  եւ դատապարտած է Ցեղասպանութիւնը։ 
Ապրիլ 24-ին Անթիլիասի մայրավանքէն եւ տարբեր եկեղեցիներէ ներս պատարագ կը մատուցուի, մարդիկ կ՚այցելեն եւ ծաղիկներ կը խոնարհեցնեն ցեղասպանութեան զոհերու յիշատակին նուիրուած յուշարձաններուն մօտ.
«Ընդհանրապէս Լիբանանի մէջ կը կազմակերպուէր մեծ քայլարշաւ, այս տարի չի թոյլատրուիր զայն մեծաթիւ կազմակերպել, սակայն մոմավառութեան արարողութիւն տեղի պիտի ունենայ նեղ համայնքային մակարդակով։
Լիբանանի մէջ կը գործեն 20-է աւելի ամէնօրեայ վարժարաններ՝ մանկապարտէզէն մինչեւ համալսարան։ 
Անոնք առցանց նախաձեռնութիւններ կը ծրագրեն, Հայկազեան համալսարանը նոյնպէս առցանց նախաձեռնութեամբ մը հանդէս պիտի գայ», - ըսաւ Փօլ Հայտոսթեանը։
Ամերիկայի հայ համայնքն ալ առցանց ստորագրահաւաք  կ՚իրականացնէ՝ պահանջելով նախագահէն ճանչնալ Հայոց ցեղասպանութիւնը, միեւնոյնատեն երկրի տարբեր քաղաքներուն մէջ յիշատակի տարբեր միջոցառումներ կազմակերպուած են.
«Ատոնք տեղի կ՚ունենան ողջ Ամերիկայի մէջ՝ սկսած Լոս Անճելոսէն մինչեւ Պոստոն, Նոր Եօրք, Շիքակօ, Սան Ֆրանսիսքօ։ 
Երկրորդ աշխատանքային բնագաւառը բողոքի ցոյցերն են։ 
Ատոնք մի քանի հատ են, յատկապէս Լոս Անճելոսի մէջ երկու գլխաւոր միջոցառում տեղի պիտի ունենան, եւ ողջ համայնքը պիտի մասնակցի», - ըսաւ Արեւմտեան Ամերիկայի համահայկական խորհուրդի նախագահ Վիգէն Յովսէփեանը։  
Ֆրանսայի մէջ Ապրիլ 24-ը նախագահ Էմանուէլ Մաքրոնը հռչակած է Հայոց ցեղասպանութեան յիշատակի օր: 
Այստեղ յիշատակի արարողութիւնները աւելի կանուխ սկսած են։ 
Մարսիլիոյ մէջ «Աբովեան» վարժարանի տնօրէն Կարէն Խուրշուդեանի խօսքով՝ հայ համայնքը բողոքի երթ պիտի իրականացնէ Քասթելանի հրապարակէն դէպի Թուրքիոյ հիւպատոսութիւն, միւս միջոցառումները տեղի պիտի ունենան մի քանի փուլով.
«Առաջին փուլը սկսաւ ապրիլ 15-ին՝ մարզային խորհուրդի կեդրոնական պատին պաստառ մը փակցնելով, որ կը յիշեցնէր Հայոց ցեղասպանութիւնը։ 
Երկրորդ փուլը երէկ էր, երբ Պուշ-տիու-Ռոն նահանգի բաժանմունքի նախագահ Մարթին Վասալը գրադարանի ճակատային մասին վրայ նոյն պաստառը փակցուց։ 
Երրորդը տեղի կ՚ունենայ այսօր, երբ Մարսիլիոյ քաղաքապետը եւս Հայաստանի եւ Արցախի դրօշները ծածանէ քաղաքապետարանի պատուոյ անկիւնը եւ քաղաքապետարանի արտաքին շէնքին վրայ, իսկ յաջորդը տեղի կ՚ունենայ վաղը, երբ նախագահին անմիջական ներկայացուցիչը ներկայ գտնուի եւ կայանայ փակ հանրապետական արարողութիւնը՝ Ազգային օրուայ շրջանակէն ներս», - ըսաւ Խուրշուդեանը։
«Ես գիտեմ, թէ ինչ օր է ապրիլ 24-ը». ասիկա է տեսանիւթին խորագիրը։ 
Իտալիոյ մէջ բնակող հայ յայտնիներու մասնակցութեամբ այսպիսի տեսանիւթերու միջոցաւ ալ հայ համայնքը փորձած է ներկայացնել ցեղասպանութեան առնչուող տարբեր դրուագներ։ 
Հայ համայնքի ղեկավար Պայքար Սվազլեանի խօսքով՝ երկրին մէջ համաճարակային սահմանափակումները հաշուի առնելով պիտի կազմակերպեն առցանց միջոցառումներ եւ ասուլիսներ.
«Մենք որոշած ենք որոշ շարժումներ սկսելու, նամակներ պատրաստած ենք արդէն, որոնք պիտի ուղարկենք Իտալիոյ պետական հաստատութիւններուն՝ Ապրիլ 24-ը կապելով այսօրուայ այն գաղափարախօսութեան, որ մեր թշնամիները ոչ միայն 106 տարի առաջ ցանկացան ոչնչացնել մեզ, այլ դժբախտաբար ատիկա տակաւին կը շարունակուի», - ըսաւ Պայքար Սվազլեանը։
Հայ համայնքներու ներկայացուցիչները կ՚ընդգծեն, որ արցախեան վերջին պատերազմէն ետք Ապրիլ 24-ի այս տարուայ միջոցառումներով եւ բողոքի ցոյցերով պիտի բարձրաձայնեն նաեւ հայ գերիներու վերադարձին մասին։ 
Հայոց ցեղասպանութեան ճանաչումը եւ դատապարտումը հայ համայնքներու կարեւորագոյն նպատակներէն մէկն է:
[Ամփոփ] Ի՞նչ տեղի ունեցաւ փետրուար 25-ին
ՀՀ Զինուած ուժերու Գլխաւոր շտաբը փետրուար 25-ին յայտարարութիւն մը տարածեց, որմով չհիմնաւորուած համարեց ԳՇ պետի 1-ին տեղակալի պաշտօնէն ազատումը եւ պահանջեց ՀՀ վարչապետին եւ կառավարութեան հրաժարականը։
Այս յայտարարութիւնը վարչապետ Նիկոլ Փաշինեանը համարեց ռազմական յեղաշրջման փորձ եւ բոլոր կողմնակիցները հրաւիրեց Հանրապետութեան հրապարակ։
Ատկէ ետք, վարչապետը ֆէյսպուքեան ուղիղ հեռարձակմամբ յայտարարեց՝ ամենակարեւոր խնդիրն այսօր ժողովուրդին եւ քաղաքացիական իշխանութիւնը պահպանելն է։
«Գիտէք, որ բաւականին բարդ իրավիճակի մէջ ենք, ես երէկ եւ այսօր որոշումներ կայացուցած եմ՝ պաշտօնէն ազատելու Զինուած ուժերու գլխաւոր շտաբի պետի առաջին տեղակալին եւ Գլխաւոր շտաբի պետին, այսինքն՝ ես թուղթերն արդէն ստորագրած եմ, որուն հետեւած է Գլխաւոր շտաբի յայտարարութիւնը, ըստ որուն՝ զինուորականները կը պահանջեն իմ հրաժարականս։ 
Ի՞նչն է անոնց նման քայլի պատճառը, ասիկա շատ կարեւոր է արձանագրել, եւ ես ատիկա կ’ուզեմ արձանագրել Հանրապետութեան հրապարակը», - յայտարարեց Փաշինեանը։
Վարչապետին այս յայտարարութենէն ետք, բազմաթիւ քաղաքացիներ հաւաքուեցան հրապարակը։ 
Փաշինեանը կառավարութեան շէնքէն դուրս եկաւ եւ հանդիպեցաւ քաղաքացիներուն, որմէ ետք լրագրողներուն հետ զրոյցի ընթացքին յայտնեց, որ միգուցէ քաղաքական բանավէճեր տեղի ունենան, սակայն հնարաւոր չհամարեց քաղաքացիական բախումները։
Այնուհետեւ վարչապետի գլխաւորութեամբ երթ կազմակերպուեցաւ Երեւանի կեդրոնական փողոցները։ 
Երթին կը մասնակցէին շարք մը նախարարներ եւ Ազգային Ժողովի «Իմ քայլը» խմբակցութեան երեսփոխաններ։ 
Երթի ընթացքին Նիկոլ Փաշինեանը եւ իր կողմնակիցները ծափահարութիւններով կ’ողջունէին միւս քաղաքացիները՝ անկախ անկէ՝ ընդդիմադիր են, թէ իշխանամէտ։
Վարչապետին երթը եզրափակուեցաւ Հանրապետութեան հրապարակը, ուր ալ ան ժամը 16։
00-ին ելոյթ ունեցաւ։ 
Նիկոլ Փաշինեանը հրամայեց Զինուած ուժերու բոլոր զինուորներուն, սպաներուն, զօրապետերուն՝ զբաղիլ իրենց գործով՝ ՀՀ սահմաններու եւ տարածքային ամբողջականութեան պահպանմամբ։
«Այո՛, մեր բանակին, մեր Զինուած ուժերուն ոմանք փորձած են ներքաշել հակաժողովրդական, հակասահմանադրական գործընթացի մէջ։ 
Եւ այսօր ես յստակ գնահատած եմ, որ Գլխաւոր շտաբին կողմէ նախաձեռնուած յայտարարութիւնը ռազմական յեղաշրջման փորձ է, եւ ժողովուրդը թոյլ չի տար ռազմական յեղաշրջում Հայաստանի Հանրապետութենէն ներս», - ըսաւ վարչապետը։
Ան նշեց, որ կա՛մ նախագահը պէտք է ստորագրէ Օնիկ Գասպարեանին պաշտօնէն ազատման մասին որոշումը, կա՛մ Օնիկ Գասպարեանը պէտք է հրաժարական տայ:
Փաշինեանը նաեւ անդրադարձաւ իր հրաժարականի պահանջին՝ նշելով, որ հակառակ շատ մտածած է այդ մասին, բայց քանի որ ժողովուրդն ընտրած է իրեն, ապա ժողովուրդը պէտք է որոշէ իր հեռացման հարցը: 
Ան խօսեցաւ ընտրութիւններու հաւանականութեան մասին` նշելով, որ ատիկա պէտք է ժողովուրդը որոշէ: 
Նաեւ նկատեց, որ խորհրդատուութիւններու միջոցաւ կարելի է որոշել այդ հարցը:
«Մեր կամքը, մեր միասնութիւնը, մեր վճռականութիւնը փտած համակարգին պիտի չզիջի, թաւիշին վերջ պիտի դրուի, վե՛րջ թաւիշին», - հանրահաւաքի աւարտին յայտարարեց Փաշինեանը՝ կոչ ուղղելով ընդդիմադիրներուն՝ դադրեցնելու անհնազանդութեան բոլոր գործողութիւնները։  
Հանրահաւաքէն ետք կրկին երթ կազմակերպուեցաւ։ 
Վարչապետին հետ երթին կը մասնակցէր նաեւ անոր ընտանիքը։ 
Քաղաքացիներուն եւ ոստիկանական ուժերուն ուղեկցութեամբ Երեւանի շարք մը փողոցներէն շրջելէ ետք վարչապետին երթը աւարտեցաւ Գարեգին Նժդեհի հրապարակը։
Այս իրադարձութիւններուն զուգահեռ Ազատութեան հրապարակը նաեւ հանրահաւաք կ’իրականացնէին ընդդիմադիր ուժերը։ 
Միանալով Գլխաւոր շտաբի տարածած յայտարարութեան եւ վարչապետի հրաժարականի պահանջին՝ անոնք որոշեցին փակել Բաղրամեան պողոտան եւ վրաններով այնտեղ գիշերել։
Օրուայ ընթացքին բազմաթիւ յայտարարութիւններով հանդէս եկան քաղաքական տարբեր ուժեր եւ կուսակցութիւններ՝ կոչ ուղղելով՝ զսպուածութիւն ցուցաբերելու եւ քաղաքացիական բախումներու չերթալու։ 
ՀՀ նախագահ Արմէն Սարգիսեանը բոլորին կոչ ուղղած է՝ մերժելու պետութիւնը ապակայունացնող եւ վտանգող որեւէ փորձ եւ յայտարարած է, որ հրատապ քայլեր կը նախաձեռնէ՝ լարուածութիւնը թուլացնելու եւ իրավիճակը խաղաղ հանգուցալուծելու ուղիներ գտնելու նպատակաւ:
Երեւանի մէջ էր նաեւ Արցախի նախագահ Արայիկ Յարութիւնեանը, որ իր մտահոգութիւնը յայտնած էր եւ հանդիպած էր Նիկոլ Փաշինեանի եւ Գլխաւոր շտաբի պետ Օնիկ Գասպարեանի հետ։ 
Անոնք քննարկած էին իրավիճակի յաղթահարման վերաբերեալ հարցեր։
Ի՞նչ հանդիպումներ ունեցած է Զարեհ Սինանեան Մոսկովի մէջ
ՀՀ Սփիւռքի գործոց գլխաւոր յանձնակատար Զարեհ Սինանեան աշխատանքային այցելութեամբ մը փետրուար 24-էն մարտ 7-ը կը գտնուէր Ռուսիոյ մէջ։ 
Զարեհ Սինանեան այս ընթացքին շարք մը հանդիպումներ ունեցած է տարբեր կառոյցներու ներկայացուցիչներուն հետ։
Մոսկովի հայ երիտասարդաց ընկերակցութեան գործունեաներուն հետ հանդիպման ընթացքին քննարկուած են 2021 թուականին իրականացուելիք ծրագիրները։ 
Գլխաւոր յանձնակատարը պատասխանած է գործունեաներու հարցերուն, որոնք վերաբերած են Հայաստանի քաղաքական իրադրութեան, հայրենադարձութեան եւ զբաղուածութեան հնարաւորութիւններուն, սփիւռքի մէջ հայոց լեզուի պահպանման, ինչպէս նաեւ այն ծրագիրներուն, որոնք կրնան օգտակար դառնալ Արցախին:
Զարեհ Սինանեան նաեւ այցելած է Լազարեւներու անուան թիւ 2042 դպրոցը, ուր հայերէնը որպէս օտար լեզու կը դասաւանդուի: 
Հայերէնը Ռուսիոյ մէջ մայրենի լեզուներու ցանկին վրայ չէ, ճիշդ ատիկա է պատճառը, որ երկրի տարածքէն ներս հայերէնով գիրքեր չեն հրատարակուիր: 
Այդ իրավիճակէն ելքը այսօր այն գիրքերն են, որոնք անվճար Հայաստանէն Ռուսիա կը տեղափոխուին, եւ տարբեր ազգութիւններու 700-է աւելի երեխաներու հնարաւորութիւն կու տայ հայերէնը սորվիլ՝ իբրեւ երկրորդ օտար լեզու: 
Հանդիպման աւարտին Գլխաւոր յանձնակատարը դպրոցին նուիրած է քանոն երաժշտական գործիքը:
ՌԴ Արտաքին գործոց նախարարի տեղակալ Անտրէյ Ռուտենքոյի հետ հանդիպման ընթացքին նախեւառաջ քննարկուած են Արցախի վերականգնումին առնչուող հարցեր: 
Կողմերը համակարծիք եղած են, որ Հայաստանի եւ Արցախի յետպատերազմեան վերականգնումի հարցին մէջ մեծ է սփիւռքի կարեւորութիւնը։ 
Զարեհ Սինանեան, անդրադառնալով գրասենեակի գործունէութեան, խօսած է ՀՀ կառավարութեան մէջ սփիւռքահայ մասնագէտներու ներգրաւման «իԳործ» ծրագրին մասին, որ մեծ հետաքրքրութիւն յառաջացուցած է։
Հանդիպումներէն մէկն ալ եղած է «Բարեփոխութիւն եւ գործարարութիւն» ընկերակցութեան անդամներուն հետ, որու ընթացքին քննարկուած են պետութիւն- գործարարութիւն-սփիւռք շղթային առնչուող հարցերը: 
Զրոյցին հիմնական նիւթը եղած է Հայաստանի համագործակցութիւնը սփիւռքի, մասնաւորապէս՝ գործարար կազմակերպութիւններուն հետ, ներկայ խնդիրներն ու բացերը:
Սարաթովի շրջանի «Կռունկ» հայ համայնքը իրականացուցած է հայ գործունեաներու համառուսական համագումարը, որուն մասնակցած է Գլխաւոր յանձնակատար Զարեհ Սինանեան: 
Համագումարի գլխաւոր նիւթը եղած է սփիւռքին միաւորող գործարարական կառուցուածքին՝ Հայ ազգային համակարգի ներկայացումը։ 
Հիմնական նպատակն է ստեղծել կեդրոնացած ֆինանսական ուժ մը՝ Հայաստանին եւ Արցախին օգնելու եւ աջակցելու նպատակաւ։ 
Համաժողովի աւարտին Գլխաւոր յանձնակատարը Սարաթովի հայ համայնքի ղեկավարութեան հետ շրջած է Սուրբ Աստուածածին նորակառոյց հայկական եկեղեցւոյ տարածքը, ուր վերջին շրջանին կ’իրականացուին համայնքային միջոցառումները:
Արցախեան 2-րդ պատերազմի ընթացքին ցուցաբերած հսկայածաւալ մասնագիտական աջակցութեան համար Գլխաւոր յանձնակատար Զարեհ Սինանեան իր երախտագիտութիւնը յայտնած է նաեւ բժիշկներու «Վիւա» բարեգործական հիմնադրամի անձնակազմին: 
Հիմնադրամին հետ հանդիպումը տեղի ունեցած է Ռուսիոյ մէջ Հայաստանի դեսպանութենէն ներս:
Յաջորդ հանդիպումը տեղի է ունեցած է Հայ իրաւաբաններու ընկերակցութեան անդամներուն հետ: 
Ընկերակցութեան նպատակն է աջակցութիւն ցուցաբերել ֆիզիքական եւ իրաւաբանական անձանց՝ անկախ քաղաքացիութենէն, ինչպէս նաեւ համախմբել հայ իրաւաբանները ընկերային եւ մասնագիտական հարթութեանց վրայ: 
Հանդիպման ընթացքին քննարկուած է ընկերակցութեան եւ Հայաստանի պետական համակարգին միջեւ հնարաւոր համագործակցութիւնը:
Վերջին այցելութեան ընթացքին Զարեհ Սինանեան Ռուսիոյ մէջ Հայաստանի դեսպանութենէն ներս բաց ձեւաչափով հանդիպում մը ունեցած է հայ համայնքի ներկայացուցիչներուն հետ: 
Գլխաւոր յանձնակատարին հետ հանդիպման մասնակցած են Մոսկովի, Թուերի, Փսքովի, Օրենպուրկի, Տոլկոփրուտնիի, Փերմի եւ Փենզայի հայկական սփիւռքի ներկայացուցիչները։ 
Քննարկուած են Սփիւռքի յանձնակատարի գրասենեակին 2021 թուականի ծրագիրները, երկրէն ներս տիրող իրավիճակը եւ անձնակազմային քաղաքականութիւնը։ 
Հնչած են նաեւ Հայաստանի Հանրապետութեան քաղաքացիութիւն ձեռքբերելուն առնչուող հարցեր։ 
Զարեհ Սինանեան նշած է, որ այս ոլորտէն ներս կը նախատեսուին բարեփոխումներ։
Սփիւռքին եւ հայրենադարձութեան գործընթացին վերաբերող հնարաւոր օրէնսդրական եւ այլ իրաւական փոփոխութիւններու հարցերուն վերաբերեալ Գլխաւոր յանձնակատարը եւս մէկ անգամ շեշտած է, որ մենք կը կարեւորենք Հայաստանի Ազգային ժողովէն ներս սփիւռքի վերին պալատի ստեղծումը, ինչպէս նաեւ աշխատանքներ կ’ընթանան «Հայրենադարձութեան մասին» օրէնքի նախագծին շուրջ։
Զարեհ Սինանեանի միւս համայնքային հանդիպումները պիտի ըլլան Թիւմենի եւ Եքաթերինպուրկի մէջ:
Ի՞նչ բանաձեւեր ընդունած է Հոլանտայի խորհրդարանը՝ յօգուտ Հայաստանի եւ Արցախի Յետպատերազմեան շրջանին Հոլանտայի հայկական համայնքի աշխատանքները կը շարունակուին։ 
Այս օրերուն անոնք կապ կը պահպանեն երկրի խորհրդարանի երեսփոխաններուն հետ՝ Հայաստանի եւ Արցախի օգտին արդիւնքներ արձանագրելու նպատակաւ։
«Հոլանտայի խորհրդարանէն ներս ներկայացուած բանաձեւերուն մեծամասնութիւնն ընդունուած է։ 
Կան, ի հարկէ, նոր բանաձեւեր, որոնք քննարկման ժամանակ պէտք է ներկայացուին։ 
Օրինակ՝ մարդասիրական օգնութեան մասին բանաձեւը։ 
Այդ քննարկումները տեղի պիտի ունենան կա՛մ այս, կա՛մ միւս շաբաթ, որպէսզի Հայաստանին եւ Արցախին մարդասիրական օգնութիւն ցուցաբերուի՝ պատերազմին հետեւանքով վնասներու եւ փախստականներու հետ կապուած», - «Հայերն այսօրի» հետ զրոյցի ընթացքին ըսաւ Հոլանտահայ կազմակերպութիւններու դաշնութեան նախագահ Մաթօ Հախվերտեանը։
Հախվերտեանի խօսքով՝ այս ընթացքին հինգ բանաձեւ ընդունած է խորհրդարանը, որոնցմէ մէկը կը վերաբերէր Ազրպէյճանի նախագահին նկատմամբ պատժամիջոցներուն։
«Այդ բանաձեւին մէջ կ’առաջարկուի՝ որպէս պատերազմի ոճրագործ, Ալիեւին եւ իր ընտանիքին նկատմամբ պատժամիջոցներ կիրառել, սառեցնել անոնց ունեցուածքը Եւրոպայի մէջ», - նշեց ան։
Ըստ Հախվերտեանի՝ խորհրդարանը մէկ այլ կարեւոր բանաձեւ մը ընդունած է, ըստ որուն՝ թէ՛ ՄԱԿ-ի, թէ՛ Եւրոպական միութեան շրջանակներէն ներս պէտք է քննարկուին, հետազօտուին այն բոլոր անընդունելի միջոցները, որոնք կիրառուած են պատերազմի ժամանակ՝ քասեթային, փոսփորային ռումբերը, եւ պէտք է պատժամիջոցներ կիրառուին։
Հոլանտայի կառավարութիւնը ներկայիս կ’աշխատի նաեւ «Գորշ գայլեր» խմբաւորման գործունէութիւնը երկրէն ներս արգիլելու ուղղութեամբ։
Արցախի նախագահին պէս՝ սուրճով ու համազգեստով․ փոքրիկ Յարութը նմանակեց Արայիկ Յարութիւնեանին ու սկսաւ դրամահաւաքի«Յաղթելու ենք», - վստահաբար կ’ըսէր փոքրիկ Յարութը, որուն լուսանկարը լայն տարածում գտաւ այս օրերուն։ 
Ճիշդ այնպէս, ինչպէս Արցախի նախագահ Արայիկ Յարութիւնեան՝ սուրճով ու հանդարտ վճռակամութեամբ։ 
«Ես կ’ուզեմ Արցախ երթալ, սուրճ չեմ կրնար խմել, բայց պարոն Արայիկին հետ նկար մը կ’ընեմ»,- «Հայերն այսօրի» հետ զրոյցի ընթացքին ըսաւ ամերիկաբնակ Յարութ Պոյաճեանը։
Յարութին մայրը՝ Նանոր Պոյաճեանը, կատարած է որդւոյն ցանկութիւնը՝ մի քանի րոպէով ըլլալ զինուոր։ 
Յարութն ընտրած է Արայիկ Յարութիւնեանի նկարն ու քրոջ հետ դարձած է յայտնի։
«Արայիկ Յարութիւնեանի այդ նկարը հոյակապ նկար է մեզի համար։ 
Մտածեցի՝ նկարը դնեմ, որ մարդիկ տեսնեն, միգուցէ ուրախութիւն կը բերէ այս տխուր օրերուն»,- նշեց ան։
Մարդոց դրական յոյզեր փոխանցելէ զատ, մայրը մտածած է նկարն օգտագործել զինուորներուն աջակցելու համար։ 
Դրամահաւաք մը սկսիլ։ 
«Ստեղծեցինք դրամահաւաքի էջ, որպէսզի հաւաքուած գումարներն ուղղուին «Հայաստան» համահայկական հիմնադրամին եւ հասնին մեր զինուորներուն։ 
Էջին վրայ նշած էինք 10 հազար, արդէն հաւաքուած է 7.500-ը։ 
Գրեթէ կը հասնինք մեր նպատակին։ 
Կը փորձենք ամէն ինչ ընել, որպէսզի մեր զինուորները յաղթեն եւ վերադառնան իրենց տուն, իրենց ընտանիքներուն եւ զաւակներուն»,- եզրափակեց Նանոր Պոյաճեանը։
Իսկ Յարութը եւս մէկ անգամ կը վստահեցնէ՝ հայ զինուորները յաղթելու են չարին։
Եւրոպայի Հայ դատի գրասենեակի եւ Պելճիքայի մէջ Արցախի հետ ֆրանսախօս բարեկամութեան խումբին ջանքերով Ացախի մէջ դպրոց մը պիտի վերանորոգուի
ՀՅԴ Եւրոպայի Հայ դատի գրասենեակի եւ Պելճիքայի մէջ Արցախի հետ ֆրանսախօս բարեկամութեան խումբին համատեղ ջանքերով յատկացուած են անհրաժեշտ ֆինանսական միջոցները՝ Արցախի Հանրապետութեան Ասկերան շրջանի Խրամորթ համայնքի միջնակարգ դպրոցի վերանորոգումին համար: 
Պիտի կատարուին ներքին եւ արտաքին վերանորոգման աշխատանքներ, պիտի կառուցուին նոր պէտքարան եւ ժամանակակից արհեստագիտութեամբ յագեցած ճաշարան։ 
Պիտի կահաւորուին եւ արդիականացուին դասասենեակներ՝ վերածուելով համագործակցային դասասենեակներու։ 
Պիտի տեղադրուի նոր ջեռուցման համակարգ։
Նախագիծը պիտի իրականացուի «Երկարօրեայ դպրոց» ծրագրի շրջանակներէն ներս Արցախի Հանրապետութեան կառավարութեան հետ համագործակցաբար: 
Վերջին ամիսներուն Խրամորթ գիւղին մէջ բնակութիւն հաստատած են նաեւ Հադրութի շրջանէն ազրպէյճանական բռնագրաւման հետեւանքով տեղահանուած ընտանիքներ:
«Երկարօրեայ դպրոց» ծրագրի նպատակն է բարելաւել միջնակարգ կրթութեան որակը Արցախի մէջ, հնարաւորինս վերացնել ծնողներուն կողմէ տնային աշխատանքի հարցին մէջ երեխաներուն տրամադրուող օգնութեան անհաւասար պայմանները, ստեղծել շփուելու եւ աշխատանքի նոր հնարաւորութիւններ, ապահովել որակեալ, հաւասարակշռուած սննդակարգ աշակերտներուն համար, յաղթահարել զարգացման անհաւասարութիւնը գիւղական եւ քաղաքային վայրերու միջեւ, եւ Արցախի շրջանները աւելի հրապուրիչ դարձնել քաղաքային բնակավայրերու բնակչութեան համար։   
ՀՅԴ Եւրոպայի Հայ դատի գրասենեակի նախագահ Գասպար Կարապետեանը նշած է, որ Ազրպէյճանի կողմէ պարտադրուած այս կործանարար պատերազմէն ետք կարեւոր է բուժել Արցախի վէրքերը: 
Ան յոյս յայտնած է, որ այս նախագիծը քայլ մը կ'ըլլայ Արցախի երեխաներուն կրթութեան պայմանները բարելաւելու եւ լուսաւոր ապագայ ապահովելու ուղղութեամբ։ 
Յառաջիկային պիտի շարունակեն աշխատելու այդ ուղղութեամբ։
Սփիւռքի աջակցութեամբ թարմացուած է Հայաստանի 20 դպրոցի գոյքը
Հոլանտայի Ամսթելուէյն քաղաքի աւագանիի անդամ Տաւրոս Ասլանեանի յորդորով՝ Ամսթելուէյն քաղաքի «Hermann Wesselink College»-ի ղեկավարութիւնը նուիրաբերած է դպրոցի ողջ գոյքը Հայաստանի մէջ ատոր կարիքը ունեցող մի քանի տասնեակ դպրոցներու։
Հոլանտայի թագաւորութեան մէջ ՀՀ դեսպանութիւնը նշուած գոյքը ստացած եւ «Լիարժէք կեանք» ներառական հասարակութեան խթանման հասարակական կազմակերպութեան անունով Հայաստան ուղարկած է Հոլանտայի հայ համայնքի ներկայացուցիչներու դրամական միջոցներով՝ Հոլանտայի թագաւորութեան մէջ ՀՀ դեսպանատան հետ աշխոյժ համագործակցութեամբ եւ վերջինիս հովանու ներքոյ։
Նուիրաբերուած գոյքը Հայաստան տեղափոխելու համար անհրաժեշտ 18 հազար եւրօ գումարը հանգանակած է Հոլանտայի հայ համայնքը՝ «Լուսաւոր ապագայ» ՀԿ-ի (Bright Future NGO, Netherlands) տնօրէն Մարիամ Կիրակոսեանի, «Հոլանտական օրագիր» լրատուամիջոցի եւ խումբ մը այլ հայրենասէր կամաւորներու եւ նուիրեալներու ջանքերուն շնորհիւ։
Մարթին Տաւրոս Ասլանեանը Հոլանտայէն ժամանած է Հայաստան եւ գլխաւորած է 54 թոն ընդհանուր ծանրութիւն ունեցող՝ 6 բեռնարկղով տեղափոխուած գոյքի բաշխման գործընթացը։
Գոյքը  տրամադրուած է Լոռիի, Շիրակի, Սիւնիքի, Գեղարքունիքի, Կոտայքի եւ Տաւուշի մարզերու համայնքներու հետեւեալ դպրոցներուն։ 
Աջակցութենէն օգտուած են նաեւ «Յենաշարժողական համակարգի խնդիրներ ունեցող երեխաներու Երեւանի 17-րդ յատուկ դպրոց» ՊՈԱԿ-ը, «Վերականգնում եւ զարգացում» բարեգործական ՀԿ կեդրոնը եւ «Լիարժէք կեանք» ՀԿ Գեղարքունիքի մարզի Սեւան եւ Սիւնիքի մարզի Գորիս քաղաքներուն մէջ ստեղծուող Երեխայի եւ ընտանիքի աջակցութեան կեդրոնները։
Զօրակցական խօսքեր Հայաստանին. երկրներն ու միջազգային կառոյցները կը շարունակեն ցաւակցութիւն յայտնել «Սուրմալու» առեւտուրի կեդրոնէն ներս տեղի ունեցած պայթումին առնչութեամբ
ՀԱՊԿ գլխաւոր քարտուղար Ստանիսլաւ Զասը Երեւանի «Սուրմալու» առեւտուրի կեդրոնէն ներս տեղի ունեցած պայթումին առնչութեամբ ցաւակցական հեռագիր մը յղեց վարչապետ Նիկոլ Փաշինեանին:
«Եղբայրական հայ ժողովուրդին հետ միասին կը սգանք Երեւանի առեւտուրի կեդրոններէն մէկուն մէջ տեղի ունեցած աւերիչ պայթումին առնչութեամբ։ 
Մեր խորին ցաւակցութիւնը կը յայտնենք զոհերու հարազատներուն եւ մտերիմներուն։ 
Շուտափոյթ ապաքինում կը մաղթենք բոլոր տուժածներուն, իսկ փրկարար ծառայութիւններուն՝ յաջող աշխատանք՝ անյայտ կորսուածներու յայտնաբերման եւ արտակարգ իրավիճակի հետեւանքներու վերացման ուղղութեամբ»,- նշուած է հեռագրին մէջ։
Վրաստանի նախագահ Սալոմէ Զուրապիշվիլին իր կարին ցաւակցութիւն յայտնեց տեղի ունեցած ողբերգական պայթումին առնչութեամբ:
«Խորապէս վշտացած եմ Երեւանի մէջ տեղի ունեցած ցնցող պայթումին առնչութեամբ: 
Խորին ցաւակցութիւնս կը յայտնեմ հարազատներ կորսնցուցած ընտանիքներուն, ինչպէս նաեւ ուժ եւ տոկունութիւն կը մաղթեմ փրկարարներուն։»,- իր թուիթերեան էջին վրայ գրած է Վրաստանի նախագահը:
Ալպանիոյ Եւրոպայի եւ արտաքին գործոց հարցերու նախարարութիւնը նոյնպէս ցաւակցութիւն յայտնեց ողբերգական պայթումին առնչութեամբ: 
«Մեր անկեղծ ցաւակցութիւնները կը յայտնենք այն ընտանիքներուն, որոնք հարազատներ կորսնցուցին: Վիրաւորներուն կը մաղթենք լիակատար եւ շուտափոյթ ապաքինում»,- ըսուած է գերատեսչութեան թուիթերեան էջին վրայ:
Արհեստանոցներ հայ կանանց համար, երաժշտական թանգարան. Իրանի մէջ վերանորոգուած են Հայոց թեմին պատկանող շինութիւններ
Սպահանի հայկական թեմապատկան կալուածքներու լաւարկման ծրագրի շրջանակէն ներս կ’իրականացուի 3 նախագիծ՝ աշխատատեղեր ստեղծելու, միութիւններուն գործունէութիւնը նպաստելու եւ մշակութային ժառանգութեան պահպանման նոր հաստատութիւն հիմնելու ուղղութիւններով։
Անցեալ 2 տարուան մէջ Սպահանի հայոց թեմի Թեմական խորհուրդը հսկայական աշխատանքներ իրականացուցած է՝ ուղղուած հին եւ խարխուլ, բայց եւ ճարտարապետական առումով հնաոճ ու իւրայատուկ արժէք ունեցող շէնքերու լաւարկման խնդրի լուծման՝ ատոնց արդիւնաւէտութիւնը բարձրացնելու եւ փլուզման վտանգը կանխելու նպատակաւ։
Աւարտին հասած են համայնքի կանանց համար աշխատատեղի-արհեստանոցներներու հիմնումը, Բերիոյ կրթասիրաց միութեան եւ Հայ ուսումնասիրաց «Չհարմահալ» միութեան Նոր Ջուղայի մասնաճիւղին համար նոր կեդրոնատեղիի ստեղծումը եւ Նոր Ջուղայի հայոց երաժշտական թանգարանի հիմնադրումը։
Աղբիւր՝ alikonline.ir